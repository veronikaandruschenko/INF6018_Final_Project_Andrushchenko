title;date;text;url;year
Prasidėjus karantinui iškilo klausimas dėl abiturientų egzaminų: profesorė įvardijo tris išeitis;2020-04-07 12:32:00;"„Jaunas žmogus, baigdamas mokyklą, gauna brandos atestatą – ne egzaminai matuoja žmogaus brandą“, – Delfi atsiųstame interviu teigia profesorė. Vis dėlto ši situacija atvėrė ir kitą dar skaudesnę problemą – visuomenėje neliko pasitikėjimo mokytoju.

- Prasidėjus karantinui, pasigirsta keli scenarijai dėl valstybinių brandos egzaminų organizavimo. Kokios, Jūsų nuomone, yra galimos išeitys?

- Viena vertus, iššūkiai, su kuriais dabar susiduria visos ugdymo įstaigos, yra netikėti, jiems nebuvo ruošiamasi ir pasiruošta. Kita vertus, egzaminų vykdymas visuomet keldavo įvairių diskusijų. Taigi karantinas gali būti geras laikas permąstyti, ar mus tenkina esanti brandos egzaminų sistema. Bet laikino sprendimo reikia dėl šių metų egzaminų organizavimo. Matyčiau kelias išeitis.

Tik norėčiau pasakyti, kad nei viena iš jų nėra tobula, neturinti minusų. Esant ekstremaliai situacijai, reikia imtis sprendimų, kurie padarytų kuo mažiau žalos ir sukeltų kuo mažiau papildomos psichologinės įtampos.

Vienas iš jų – vėlinti egzaminus ir juos vykdyti įprastu būdu. Manyčiau, kad tai daugiausia įtampos keliantis variantas, nes nežinios dėl karantino tęsimosi yra daug. Jei nepavyktų egzaminų suorganizuoti birželio mėnesį, situacija būtų labai įtempta tiek mokinių, tiek mokytojų ir tėvų bendruomenėse.

Kitas variantas – egzaminų vykdymas nuotoliniu būdu. Toks kelias vargu ar kol kas įmanomas: vykstantis nuotolinis mokymas mokyklose visų pirma susiduria su techninėmis problemomis, o jei mokiniai egzaminus laikys namuose, užtikrinti objektyvumą būtų neįmanoma. Visgi, jei mokiniams tam numatytose erdvėse būtų užtikrintos techninės ir sveikatos atžvilgiu saugios sąlygos, toks variantas būtų svarstytinas.

- Apie metinius pažymius galima atsakyti labai trumpai: ir taip, ir ne. Vienareikšmio atsakymo nėra. Metiniai pažymiai turėtų atspindėti tikrąsias mokinių žinias ir gebėjimus. Visų pirma, tie pažymiai nėra atsitiktiniai, juos mokiniai „susirenka“ sistemingai mokydamiesi, atlikdami labai įvairias užduotis. Metiniame įvertinime mažiau atsitiktinumo, subjektyvumo. Jie labiau atspindi mokinio padarytą pažangą nei vienas standartizuotas egzaminas.

Tačiau noriu atkreipti dėmesį į kitą, mano manymu, daug svarbesnę temą. Lietuvoje susiduriame su pasitikėjimo mokytoju problema, ypač, kai kalbame apie mokinių žinių ir gebėjimų vertinimą. Lietuva per kelis dešimtmečius daug investavo į vertinimo suvienodinimą ugdymo procese, mokytojų vertintojų, mokytojų konsultantų rengimą. Kvalifikuoti specialistai yra, jie dirba mokyklose ir objektyviai vertina mokinių darbus. Deja, nuolat girdime, kad gimnazistai yra labiau skriaudžiami, jiems rašomi žemesni pažymiai nei rajono mokyklose. Yra visko, to negalime paneigti. Bet tai rodo vieną esminių mūsų švietimo sistemos problemų: mes nesukūrėme pasitikėjimo mokytoju atmosferos ir dažnu atveju į vertinimus žiūrime negatyviai, manydami, kad mokiniai vertinami nepakankamai objektyviai. Taip atsiranda spaudimas mokytojui, iš to kyla ir visos kitos su vertinimu susijusios problemos.

Taigi tik metiniai pažymiai kol kas nebūtų pats geriausias rodiklis stojant į aukštąsias mokyklas, ypač baigiamojo semestro. Be to, dalis abiturientų į aukštąsias mokyklas stoja ne iš karto, taigi jiems kitais metais tektų laikyti egzaminus, jei norėtų konkuruoti su tų metų laidos abiturientais. Objektyvesnę situaciją rodytų nebent 11 klasės abiejų semestrų ir 12 klasės 1 semestro rezultatai. NEC (dabar Nacionalinė švietimo agentūra) duomenimis, didžiosios dalies Lietuvos abiturientų metiniai įvertinimai koreliuoja su egzaminų rezultatais.

Nors reikia prisiminti, kad Lietuvos rezultatų vidurkis tarptautiniuose PISA tyrimuose yra žemesnis nei EBPO šalių vidurkis. Šis penkiolikmečių tyrimas parodė, kad Lietuvos miestų ir sostinės skaitymo, matematinio ir gamtamokslinio raštingumo rezultatai yra aukštesni nei miestelių ir kaimų, ne mažiau kaip pusės sostinės ir didžiųjų miestų mokinių rezultatai yra aukštesni už Lietuvos vidurkį ir ne mažiau kaip pusės miestelių mokinių rezultatai artimi Lietuvos vidurkiui. Taigi, skirtumų esama. Tačiau reikėtų nepamiršti, kad nacionaliniai mokinių pasiekimų tyrimai rodo, jog ir didmiesčiuose yra prastus rezultatus rodančių mokyklų, ir yra puikius rezultatus demonstruojančių regionų ir mažų miestelių mokyklų.

Įvertinus visus šiuos duomenis nemanau, kad iškiltų didelė grėsmė aukštojo mokslo kokybei, jei šiais metais būtų atsisakyta valstybinių brandos egzaminų. Tačiau tai priklausytų nuo dėstytojų ir studentų atsakomybės už savo darbą. Vis dėlto tai nebūtų gerai ir kitiems metams turėtume rasti kitus sprendimus.

- Daug metų vyksta diskusijos, jog atėjo metas nukarūnuoti valstybinius brandos egzaminus. Ką apskritai galvojate apie nusistovėjusius brandos egzaminus?

- Tokie valstybiniai brandos egzaminai, kurie vyksta dabar, jau atliko savo vaidmenį. Manau, kad jie į švietimo sistemą įnešė daugiau skaidrumo ir išsprendė tikrai nemažai problemų. Bet kaip ir visa švietimo sistema, taip ir brandos egzaminai turi keistis. Ir jie keičiasi.

Egzaminai yra susiję su ugdymo turiniu mokykloje. Mokiniai dažnai mokymąsi įsivaizduoja kaip rengimąsi egzaminui. Neramina dalies abiturientų požiūris į metinius įvertinimus: jų manymu, jie nėra svarbūs, todėl neskiria tam daug dėmesio ir ruošiasi tik valstybiniams egzaminams. Taigi pasiekėme tą stadiją, kai uodega vizgina šunį: ne ugdymo turinys vaidina lemiamą vaidmenį, bet egzaminai diktuoja sąlygas ugdymo turiniui. Vadinasi, atėjo laikas keistis egzaminų sistemai. Jaunas žmogus, baigdamas mokyklą, gauna brandos atestatą. Ne egzaminai matuoja žmogaus brandą, todėl laikas jų atsisakyti ir rasti kitus būdus.

Matau teigiamų poslinkių, pavyzdžiui, man patinka, kad įteisintas brandos darbas. Labai norėtųsi, kad didesnį svorį įgytų kaupiamasis balas, sudarantis galimybę išvengti atsitiktinių vertinimų. Galbūt mūsų mokiniai galėtų rašyti esė, kuri integruotų kelių mokomųjų dalykų žinias. Tai kol kas tik svarstymai, nes integruotas ugdymo turinys mūsų mokyklose sunkiai skinasi kelią, tiksliau, jo beveik nėra. O, kaip jau minėjau, tik ugdymo turinys gali nulemti, koks bus patikrinimas, o ne atvirkščiai.
- Mokyklos perėjo prie nuotolinio mokymo. Gal ir brandos egzaminų užduotis reiktų keisti į virtualų abiturientų testavimą ar kūrybines užduotis?

- Virtualus abiturientų testavimas normaliomis, ne karantino sąlygomis, įmanomas ir jis vyksta. Ir ne tik abiturientų: juk ir tarptautinių tyrimų užduotis mokiniai atlieka virtualiai. Klausimas, ką norime testuoti ir kokias užduotis skirti?

Man patiktų kūrybinės užduotys, jei kūrybiškumą suprantame kaip idėjų raišką įvairiuose mokomuosiuose dalykuose, ne tik menų ar literatūros pamokose. Bet kūrybiškumą irgi reikia ugdyti, todėl Lietuvoje dar turėtume susitarti, kas yra kūrybiškumo kompetencija, kaip ji turėtų būti ugdoma ir kaip atsiskleisti visuose mokomuosiuose dalykuose.
- Karantinas nėra lengvas etapas nei abiturientams, nei mokytojams. Kaip manote, kaip ši situacija paveiks abiturientų pasiruošimą egzaminams, jų rezultatus?

- Abiturientų, kurie sistemingai mokėsi, kurie yra išsiugdę gebėjimą dirbti savarankiškai, karantinas neturėtų išgąsdinti. Tik svarbu, kad visi mokiniai turėtų technines sąlygas mokytis: kompiuterius, gerą interneto ryšį. O juk ir vadovėlių niekas iš mokinių neatėmė. Tų abiturientų, kurie tikėjosi per porą mėnesių išmokti viską, ko neišmoko per praėjusius semestrus, rezultatus karantinas, žinoma, paveiks. Bet ar tai tik karantino kaltė? Abejočiau.

- Ar mokytojams lengva prisitaikyti prie nuotolinio mokymo ir rengti abiturientus brandos egzaminams? Ką jiems patartumėte?

- Man sunku atsakyti už daugelį mokytojų. Matyt, yra įvairiai. Mokytojai, su kuriais bendrauju, prisitaikė, didžiajai jų daliai technologijos nebuvo svetimos ir anksčiau. Tik reikia suprasti, kad nuotolinis mokymas nėra mechaninis tradiciniu būdu vedamų pamokų perkėlimas į virtualią erdvę, todėl mokytojams tikrai labai padaugėjo darbo. Aš visuomet sakiau ir sakysiu, kad mokytojas moko mokinius, o ne rengia juos egzaminui. Ir jei mokymas (mokytojo) ir mokymasis (mokinio) bus abipusė veikla, egzaminams bus pasirengta.

Šiuo metu internetinėje erdvėje tiek įvairių pasiūlymų mokytojams, kad net darosi baugu, jei mokytojas norėtų viską įgyvendinti. Šiame etape būtų protinga nesiblaškyti po virtualias erdves, pasirinkti sau tinkamiausią mokymo(si) platformą ir joje dirbti. Iki mokslo metų pabaigos liko mažai laiko, reikia baigti nagrinėti ugdymo turinį, o dėmesį į visas naujoves bus galima sutelkti vėliau. Net neabejoju, kad nuotolinis mokymas bus vienas iš mokymo ir mokymosi būdų ne tik ekstremalių situacijų metu. O dabar reikėtų nebijoti konsultuotis su patyrusiais ekspertais, kreiptis į universitetus, dalyvauti jų organizuojamuose seminaruose. VDU Švietimo akademija talkina mokykloms dėl virtualių aplinkų pasirinkimo ir naudojimosi jomis, organizuoja virtualias konsultacijas abiturientams, seminarus mokytojams. Pagalbą teikia ir kitos institucijos. Yra su kuo konsultuotis, tik reikia patiems mokytojams žinoti, kokių konsultacijų jiems reikia.

Abiturientams patarčiau ramiai tęsti mokslus, konsultuotis su mokytojais, nesikrimsti dėl to, ko negali pakeisti. Ir mokytojams, ir abiturientams noriu palinkėti pasitikėjimo savimi: keli karantino mėnesiai negali nubraukti sistemingo darbo rezultatų. Praėjus metams, į šią dabar nelengvą ir įtampą keliančią situaciją žiūrėsime kaip į pamoką ir galimybes.";https://www.delfi.lt/projektai/studijos/prasidejus-karantinui-iskilo-klausimas-del-abiturientu-egzaminu-profesore-ivardijo-tris-iseitis-83989515;2020
Mokinių pasiekimų reitingai: prestižinių gimnazijų trejetuke – pokyčiai, kai kurios mokyklos pademonstravo įspūdingą šuolį;2020-05-06 11:01:00;"Geriausiomis šalies gimnazijomis, kaip ir pernai, pripažinti Vilniaus ir Klaipėdos licėjai.

Žurnalas „Reitingai“ jau septintą kartą pristato institucinį visų šalies gimnazijų reitingą.

Žurnalo „Reitingai“ vyr. redaktorius Gintaras Sarafinas teigė, kad didelis finansavimas nereiškia kokybiško mokslo ir vardijo: Vilniaus licėjuje mokslo metai mokiniui kainuoja kiek daugiau nei 2 tūkst. eurų, Vilniaus Tuskulėnų gimnazijoje – mažiau nei 1,6 tūkst. eurų, VGTU inžinerijos gimnazijoje – kiek daugiau nei 1,7 tūkst., bet, pavyzdžiui, vos 207 pozicijoje esančioje mokykloje tokie patys mokslo metai vienam mokiniui kainuoja beveik 5,5 tūkst. eurų, 280 reitingo pozicijoje esančioje mokykloje – 5,7 tūkst. eurų.

Matematikos žinios kyla iš dugno

G. Sarafinas konferencijos metu kalbėjo ir apie matematikos pasiekimus. Pastaraisiais metais Lietuvos moksleivių matematikos pasiekimus buvo galima vadinti tragiškais, tačiau šiuose reitinguose G. Sarafinas jau džiaugiasi kai kurių mokyklų pasiekimais ir gebėjimu savo rezultatus pagerinti dvigubai.

Vis dėlto, jo teigimu, kai kurias mokyklas galima rašyti į „Gėdos lentą“. Tokioje, anot žurnalo vyr. redaktoriaus, turėtų atsidurti kai kurios Druskininkų, Kazlų Rūdos, Šiaulių rajono, Kuršėnų ir kitos mokyklos. Jose matematikos neišmoksta dauguma vaikų, pasiekimai siekia vos vienetą ar dvejetą.

Beje, jis pridūrė, kad vardyti mokyklas „gėdos lentoje“ nėra bloga praktika. Priešingai, jis tvirtino, kad reitingai sudaromi ir užsienyje, o ten, anot jo, reitingo apačioje esančios mokyklos sulaukia labai riebių epitetų, pavyzdžiui – „ši mokykla mokinius veda į nesėkmę“.

G. Sarafinas apie vis dar neefektyviai veikiančią švietimo sistemą kalbėjo pasiremdamas ir kitais skaičiais – mokytojų ir mokinių santykiu mokykloje. Yra mokyklų, kuriose 12 mokytojų moko 22 mokinius, 19 – 35 mokinius. Tai, anot redaktoriaus, yra visiškai neefektyvu ir taip švaistomi pinigai.

„Mokyklos žino savo pliusus ir minusus, bet kai kurios ir toliau tęsia nesąmones, pavyzdžiui, Rakonių pagr. mokykloje 11 mokytojų moko 25 mokinius. Tokios valstybinės mokyklos, iš tikrųjų, yra asmeninės. Fantastika. Taigi, pasitelkus tuos pjūvius gali viską matyti, tačiau Lietuvoje tikrai turime daug iškilių mokyklų. Tik įėjus pro duris matosi, kad mokykla yra klestinti. M. Biržiškos gimnazija, Panevėžio Juozo Balčikonio gimnazija, Šiaulių Juliaus Janonio yra nuostabios mokyklos. Kitos mokyklos turi rasti, kuo jos yra išskirtinės“

G. Serafinas pasakojo, kad dėl to buvo pristatytas ir patyčių išplitimo reitingas. Labiausiai išsiskyrė mažos mokyklos, kadangi akivaizdu, jog jose lengviau suvaldyti patyčias. Taip pat buvo pristatytas ir gero klimato mokyklos.

„Todėl renkantis mokyklą labai svarbu susirinkti kuo daugiau informacijos apie ją – akademiniai pasiekimai, klimatas, patyčios“, – sakė jis.

Jis taip pat pabrėžė, kad mokyklos autsaiderės kasmet išlieka tokios pačios.

Gimnazijų vertinimas

Vertindamas gimnazijas žurnalas mokinius atsirenkančias mokyklas atskyrė nuo mokyklų, kurios priima mokytis visus mokinius.

Teisę atsirinkti mokinius pagal akademinius rodiklius šiuo metu turi 12 šalies gimnazijų, neįskaitant specializuotų mokyklų, pavyzdžiui, menų.

Šiemet geriausios mokinius atsirenkančios mokyklos yra šios:

Pasak reitingo sudarytojų, Vilniaus M. Biržiškos gimnazijos pakilimas kol kas yra aukščiausia užimta vieta ir pastaraisiais metais ši gimnazija nuolat kilo. Taip pat teigiama, kad jeigu šios mokyklos būtų lyginamos su visomis mokyklomis, taip pat ir neatrankinėmis, šis trejetukas išsaugotų tas pačias pozicijas. Vertintojų teigimu, kitos atrankinės gimnazijos nebūtinai lenkia mokyklas, kurios moko visus mokinius.

Vis dėlto didžiausią krytį tarp atrankinių mokyklų patyrė Vilniaus Jėzuitų gimnazija. Ji smuktelėjo į iki šiol žemiausią – 5-ą vietą.

Geriausios mokyklos, nedarančios mokinių atrankų:

Iš viso buvo vertintos 356 gimnazijos, kurios nedaro mokinių atrankų.

Gimnazijos, kaip ir kasmet, buvo sureitinguotos įvertinus visų 2019 m. laidos abiturientų, baigusių konkrečią gimnaziją kiekvieno valstybinio brandos egzamino, tai yra: lietuvių kalbos ir literatūros, istorijos, anglų kalbos, informacinių technologijų, fizikos, chemijos, biologijos, geografijos balų vidurkius.

Aukščiausią įvertį už konkretų egzaminą turinti gimnazija gavo aukščiausią balą, tai yra 8 taškus. Žemiausią įvertį turinti mokykla gavo 0 taškų.

Taip pat remiantis Nacionalinės švietimo agentūros duomenimis, buvo vertinama, kiek dvyliktokų konkretų brandos egzaminą išlaikė vienu šimtuku (1 taškas), kiek dviem – (2 taškai), trimis – (3 taškai), keturiais – (keturi taškai) ir kiek penkiais šimtukais – (5 taškai). Tos gimnazijos, kurių 2019 m. laidos abiturientai negavo nė vieno šimtuko, buvo įvertintos 0 taškų.

Remiantis Lietuvos aukštųjų mokyklų bendrajam priėmimui organizuoti (LAMA BPO) duomenimis, buvo vertinama, kiek kiekvienos gimnazijos absolventų įstojo į Lietuvos aukštųjų mokyklų valstybės finansuojamas studijų vietas (8 taškų svoris).

Taip pat, remiantis gimnazijų pateikta informacija, buvo atsižvelgta ir kiek mokinių išvyko studijuoti į užsienio universitetus. Mokykla, kurios didžiausia dalis 2019 m. laidos abiturientų išvyko studijuoti į užsienio šalių universitetus gavo 3 taškus.

Be to, 2 taškų svoriu buvo įvertintas ir mokinių nubyrėjimas: kiek visų 2017 m. į gimnazijos III (11 kl.) klasę priimtų gimnazistų ją baigė 2019 m. Kai kuriose gimnazijose per paskutinius dvejus metus matomas akivaizdus mokinių nubyrėjimas.

Pirmą kartą greta gimnazijos vietos reitinge – ir finansinis rodiklis

Reitingo sudarytojai taip pat pabrėžė, kad pirmąkart greta gimnazijos vietos reitinge pateikiamas ir finansinis rodiklis: kiek skiriama lėšų vieno mokinio išlaikymui kiekvienoje konkrečioje mokykloje. Tuo pačiu paminėjo, kad šio kriterijaus nevertino ir vieno mokinio ugdymo kainą pateikė tik „Reitingų“ skaitytojų dėmesiui, idant mokinių tėvai patys įsitikintų, ar mokyklai sunkiai sekasi išmokyti mokinius akademinių dalykų bei užtikrinti gerą mikroklimatą dėl to, kad yra prastai finansuojamos, ar dėl kitų priežasčių.

Žurnalas „Reitingai“ priminė, kad mokyklos gausiausiai yra finansuojamos iš valstybės biudžeto, o antrasis mokyklų finansavimo šaltinis yra vadinamosios lėšos aplinkai. Jas mokykloms skiria savivaldybės. Tiesa, privačios mokyklos, išskyrus katalikiškas mokyklas, vadinamųjų „aplinkos lėšų“ negauna. Bet privačios mokyklos yra dar finansuojamos pačių mokinių tėvų. Mokymasis privačioje mokykloje kainuoja nuo 5 iki daugiau nei 1500 eurų per mėnesį. Tėvų įmokėtos už vaikų mokslą lėšos lentelėje neatsispindi.

Autoriai pastebėjo paradoksą, kad mokyklose, kurios finansuojamos iš tiesų dosniai, mokinių pasiekimai būna iš tiesų žemi, o kurios finansiškai yra skriaudžiamos, mokiniams dažnai suteikia išties didelę pridėtinę vertę. Jie pateikė pavyzdį, kad Vilniaus rajono Valčiūnų gimnazijoje bendros išlaidos vienam mokiniui siekia net 4546 eurus per metus, bet ji jau septynerius metus sukiojasi reitingo apačioje (šiemet 342 vieta), o Vilniaus Gabijos gimnazijoje išlaidos vienam mokiniui per metus siekia tik 1632 eurus, tačiau ji niekada nėra iškritusi iš pirmojo geriausių gimnazijų penkioliktuko.

Taigi, vertintojų nuomone, iš tikrųjų finansavimas nebūtinai turi įtakos mokinių pasiekimams, Lietuvoje dažnai viskas būna netgi atvirkščiai.

Be to, žurnalas „Reitingai“ pateikė Lietuvos gimnazijų asociacijos tarybos atliktą tyrimą, kuris parodė, kad reitingus analizuojančios ir tikslus pakilti iš autsaiderių išsikeliančios mokyklos nuosekliai kyla tiek pagal akademinius rezultatus, tiek gerėja jų mokinių savijauta. Ir, pasak jų, tai nėra susiję vien su finansavimu.

Vienas šios Asociacijos tarybos narių, Tauragės Žalgirių gimnazijos direktorius Jonas Jatautas kartu su kolegomis sudarė gimnazijų, kurias kasmet baigia ne mažiau nei 20 mokinių ir kurios nuo 2014 m. nuosekliai kyla žurnalo „Reitingai“ sudaromuose reitinguose, sąrašą. Ir, teigia vertintojai, pasirodo, kad tai ne jokios elitinės didmiesčių mokyklos.

Tai rajonų ir mažų miestelių mokyklos: Kaišiadorių rajono Rumšiškių Antano Baranausko gimnazija, Naujosios Akmenės Ramučių gimnazija, Širvintų Lauryno Stuokos – Gucevičiaus gimnazija, Raseinių rajono Ariogalos gimnazija, Tauragės Žalgirių gimnazija, Molėtų gimnazija, Kauno rajono Raudondvario gimnazija, Lazdijų rajono Seirijų Antano Žmuidzinavičiaus gimnazija, Panevėžio rajono Velžio gimnazija, Visagino „Atgimimo“ gimnazija, Klaipėdos „Žemynos“ gimnazija ir kt.

„Anksčiau iš daugelio jų vaikai bėgdavo į aplinkinių miestų mokyklas, nūdien situacija atvirkštinė“, - teigiama pranešime spaudai.

Pradinių mokyklų ir progimnazijų vertinimas

Žurnalas „Reitingai“ šeštą kartą pristato ir absoliučios daugumos šalies mokyklų, dalyvavusių nacionaliniame moksleivių pasiekimų patikrinime (anksčiau vadintame standartizuotais testais) vertinimą. Be to, kartu pateikiamas ir mokinių nubyrėjimo rodiklis, tai yra, kiek moksleivių buvo priimta į pirmą klasę ir, kiek jų baigė ketvirtą klasę arba kiek buvo priimta į penktą klasę ir kiek baigė aštuntą klasę.

Pagal ketvirtokų pasiekimus pirmauja:

O pagal šeštokų pasiekimus pirmas trejetukas išsidėstė taip:

Šie testai, pasak autorių, rodo pradinių mokyklų ir progimnazijų indėlį į vaikų akademinę sėkmę, o nubyrėjimas – vaikų savijautą ir mokyklos (klasės) klimatą.

Pagrindinių mokyklų vertinimas

Ketvirtą kartą pristatomas ir pagrindinių mokyklų vertinimas, kuris atliktas, remiantis dešimtokų laikomais pagrindinio ugdymo pasiekimų patikrinimo (PUPP) rezultatais.

Iš viso Lietuvoje yra 250 pagrindinių mokyklų, tiesa, autoriai pažymi, kad jų dydis yra skirtingas. Taigi, vertindami pagrindines mokyklas jas skirstė pagal mokinių skaičių.

Stipriausia pagrindinė mokykla kategorijoje nuo 1 iki 9 (dešimtokų) yra Akmenės raj. Kruopių pagrindinė m-kla.

Stipriausia pagrindinė mokykla, kurioje mokosi iki 20-ies dešimtokų yra Anykščių raj. Kavarsko pagrindinė m-kla.

Stipriausia pagrindinė mokykla, kurioje mokosi daugiau nei 21 dešimtokas yra Plungės “Ryto” pagrindinė mokykla.

O tarp pagrindinių tautinių mažumų mokyklų stipriausia yra Vilniaus raj. Kyviškių pagrindinė mokykla.";https://www.delfi.lt/news/daily/lithuania/mokiniu-pasiekimu-reitingai-prestiziniu-gimnaziju-trejetuke-pokyciai-kai-kurios-mokyklos-pademonstravo-ispudinga-suoli-84202817;2020
Lietuva jau dabar ruošiasi blogiausiam scenarijui: brandos egzaminai gali būti ir nelaikomi;2020-09-07 14:10:00;"Pokyčiai patikrinimuose ir egzaminuose

Pagrindinio ugdymo pasiekimų patikrinimas (PUPP) praeitais mokslo metais neįvyko. Šiais mokslo metais jis bus vykdomas nuotoliniu būdu, jį bus galima laikytis ir iš namų.

Kaip informavo Nacionalinės švietimo agentūros direktorė Rūta Krasauskienė, apsispręsta išskirtinai dėl nuotolinio šio patikrinimo vykdymo.

„Planuojamas PUPP 10 klasių tik nuotoliniu būdu, nesvarbu, kokia bus situacija. Vienas variantas, kad jie tai galėtų mokyklose atlikti, kitas variantas – laikyti iš namų jį galės“, – tarybos posėdyje kalbėjo R. Krasauskienė.

Jau dabar ruošiami ir valstybinių brandos egzaminų (VBE) vykdymo tvarka.

„Kalbant apie brandos egzaminų, yra suderinti PUP ir VBE tvarkaraščiai, jie aptarti su visomis grupėmis, jie patiekti ministrui tvirtinti. Moksleiviai iki lapkričio galės pasirinkti pageidaujamus egzaminus.

Atsižvelgėme į praėjusių mokslų metų patirtį, kad tai jau atsispindi tvarkos projekte: grupės bus mažesnės, atsižvelgiant į koronaviruso situaciją, greičiausiai reikės egzaminus vykdyti, vienaip, ar kitaip, greičiausiai ekstremaliose sąlygose. Bet jų organizavimas priklausys nuo epidemiologinės situacijos“, – kalbėjo Nacionalinė švietimo agentūros direktorė R. Krasauskienė.

Švietimo tarybos posėdžio dalyviui pasiūlius, kad brandos egzaminų tokia tvarka, kokia jie buvo vykdomi, šią vasarą, nebebūtų, o būtų bandoma ieškoti naujų jų vykdymo formų, R. Krasauskienė užsiminė, kad negalima atmesti ir tokio varianto, kad valstybinių brandos egzaminų gali tekti iš viso nelaikyti.

„Praėjusių mokslo metai egzaminai mums visiems buvo didelis iššūkis. Tikrai buvo svarstyti patys įvairiausi variantai. (...) Vargu ar galime kalbėti apie nuotoliniu būdu vykdomus brandos egzaminus. Neturime jokių saugiklių tam. Tikiuosi, kad tai yra laiko klausimas, ateityje galbūt galėtume pereiti prie nuotolinio testavimo, tuo Nacionalinė švietimo agentūra ir siekia. Turbūt greičiausiai reikėtų kaip ir šiais mokslo metais peržiūrėti jų grafikus, neforsuoti, neskubėti ir neatmesti kito varianto – brandos egzaminai apskritai nebūtų laikomi“, – sakė Nacionalinės švietimo agentūros direktorė.

Koronaviruso situacija

Viceministrė teigė, kad pasiruošimas šiems mokslo metams nebuvo sustojęs nuo pat kovo mėnesio.

„Šiuos mokslo metus pradedame sugrįžę į tiesioginį kontaktą, laikydamiesi saugos reikalavimų, kuriuos rugpjūtį patvirtino operacijų vadovas. (…) Norėčiau pabrėžti, kad rugpjūtis tikrai buvo intensyvus, vyko ruošimasis, tačiau pasirengimo procesas nebuvo nutrūkęs ir nuo kovo mėnesio“, – tarybos posėdyje sakė ji.

Sveikatos apsaugos ministerijos (SAM) ir Nacionalinio visuomenės sveikatos centro (NVSC) duomenimis, šiuo metu Lietuvoje nuotoliniu būdu ugdymą vykdo 5 klasės.

„Bendrojo ugdymo mokyklose penkiose klasėse ugdymas organizuojamas nuotoliniu būdu. Sprendimai dėl klasių perėjimo į nuotolinį ugdymą, dėl mokyklos perėjimo, jie priimami bendradarbiaujant su NVSC. 40 pavienių mokinių mokomi nuotoliniu būdu, kiti tų klasių mokiniai – įprastu būdu. Nėra nei vienos mokyklos, kuri organizuotų ugdymo procesą tik nuotoliniu būdu“, – naujausią informaciją pristatė ji.

„Nemažai yra mokinių, kurie yra izoliacijoje Raseinių, Šiaulių miesto, Vilniaus miesto savivaldybėje. Bet tik 5 klasės NVSC pasiūlymu perėjom dirbti nuotoliniu būdu“, – statistiką pristatė švietimo viceministrė.

„Tų atvejų bus, jų yra. Mums labai svarbu atidirbti komunikacijos ir reagavimo algoritmą, kurį mes turime, bet kiekviena mokykla turi įgyti praktikos šioje srityje“, – kalbėjo J. Urbanovič.

Ji pripažino, kad nors aiškios rekomendacijos, ką daryti ugdymo įstaigų vadovams, tačiau laikas šis yra nelengvas.

„Tikrai reikia pripažinti, kad didelių mokyklų vadovams laikotarpis yra tikrai nelengvas“, – apie dabartinę situaciją kalbėjo švietimo viceministrė.

J. Urbanovič tikino, kad šiais mokslo metais, net ugdymą vykdant ir įprastu būdu, lieka galimybė vykdyti jį nuotoliniu būdu.

„Norėčiau akcentuoti dabar labai aktualius pakeitimus, kurie numato galimybę ugdymo procesą 5–8 klasėms 10 procentų ugdymo vykdyti nuotoliniu būdu, vyresnėms klasėms – 30 procentų. Reaguosime, koks bus reikalingas tas santykis, kokie sprendimai bus reikalingi, jei to prireiks“, – sakė viceministrė.";https://www.delfi.lt/news/daily/education/lietuva-jau-dabar-ruosiasi-blogiausiam-scenarijui-brandos-egzaminai-gali-buti-ir-nelaikomi-85173125;2020
Penktadaliu išaugęs švietimo finansavimas nepagerino moksleivių pasiekimų;2020-09-15 12:41:00;"Anot išvados, 2016–2019 metais mokymui skiriamos lėšos išaugo 114 mln. arba 20 procentų, o tarptautinių bei nacionalinių patikrinimų rezultatai bei analizė rodo, jog „mokinių pasiekimai audituojamu laikotarpiu iš esmės nepakito ir pasiekimų atotrūkis išliko stabilus“.

„Augantis švietimo finansavimas iš valstybės ir savivaldybių biudžetų ir finansavimo pokyčiai neturėjo reikšmingos teigiamos įtakos mokinių pasiekimams“, – nurodoma audito išvadoje.

Anot išvados, didelę įtaką pasiekimų atotrūkiui daro socialinė, ekonominė, kultūrinė mokinio aplinka ir mokyklos, kurią lanko, teritorija – didmiesčio, miesto ar kaimo.

Auditoriai pažymi, jog nepaisant penktadaliu augusio švietimo finansavimo kokybės gerinimui, t.y. pedagogų kvalifikacijos tobulinimui ir mokymo priemonėms, skiriama lėšų dalis nuo 2017 metų sumažėjo 13 proc. ir pernai bendrose mokymo lėšose sudarė tik 1,9 proc., o 53-jose vertintose mokyklose tesiekė apie 1 procentą.

Pastebėta tendencija, kad daugiau vienam mokiniui lėšų, skirtų pedagogų kvalifikacijos tobulinimui ir mokymo priemonėms įsigyti, numatė mažos mokyklos nei didelės: mažose ši dalis vienam mokiniui sudarė 46,94 euro, vidutinio dydžio – 32,43 euro, o didelėse – 31,81 euro.

2018-aisiais tarptautinis PISA tyrimas parodė, kad Lietuva pagal skaitymo rezultatų atotrūkį tarp moksleivių yra 19 vietoje iš 28 tuometinių Europos Sąjungos valstybių, kai Estija buvo pirma, Latvija – septinta, o daugiausia įtakos, anot analizės, šiems atotrūkiams turi socialiniai, ekonominiai ir kultūriniai skirtumai.

Taip pat atkreipiamas dėmesys, kad EBPO šalių vidurkio nesiekia ir penkiolikmečių matematikos bei gamtos mokslų pasiekimai, negerėja ir pagrindinio ugdymo pasiekimų patikrinimo rezultatai. Nurodoma, jog su korepetitoriais mokosi apie 30 proc. mokinių, dar 22 proc. norėtų juos samdyti, jei turėtų tam lėšų.

„Apie mokinių iš skirtingos socialinės ekonominės aplinkos pasiekimų atotrūkį tyrėjai kalba nuo 1995 metų, tačiau veiksmingų jį mažinančių priemonių šalyje nėra numatyta. Nesiimant konkrečių sisteminių priemonių atotrūkiui mažinti, nebus užtikrintas kryptingas mokinių pasiekimų bendro lygio didinimas“, – teigiama išvadoje.

Aukščiausia audito institucija pabrėžė teikusi rekomendacijas, kaip galima būtų užtikrinti tolygesnę ugdymo kokybę kiekvienam mokiniui pagal individualius poreikius.

„Deja, rekomendacijos arba neįgyvendintos, arba jų įgyvendinimas vėluoja“, – sako Valstybės kontrolė.

Auditoriai atkreipė dėmesį ir į vadinamąsias jungtines klases. Visuomenės gerovės audito departamento vyriausioji patarėja Lina Balėnaitė tvirtina, kad jungtinių klasių Lietuvoje nuo 2016 metų sumažėjo 21 proc., tačiau jų vis dar yra.

„Neramina tai, kad jungiamos po 3 ir daugiau klasių, taip pat vykdomos jungtinės pamokos skirtingo amžiaus pagal skirtingas programas ugdomiems mokiniams. Jungiant klases ir pamokas, nesudaromos galimybės mokiniams užtikrinti tolygiai kokybišką ugdymą, jos apsunkina darbą ir mokytojams“, – pranešime spaudai nurodė L. Balėnaitė,

Auditoriai taip pat pastebi, jog vis dar per mažas Lietuvos mokyklos aprūpinimo šiuolaikinėmis ugdymo priemonėmis mastas: mokyklose vienas kompiuteris pernai teko vidutiniškai penkiems mokiniams, o 53 vertintose mokyklose – devyniems.

Dėl koronaviruso įvestas karantinas ir jo metu taikytos priemonės aprūpinti mokinius kompiuterinėmis technologijomis (kompiuteriais, planšetėmis) ir interneto ryšiu, pasak auditorių, lėmė „esminį teigiamą šuolį šioje srityje“ ir ragino šį proveržį išlaikyti.

Audite taip pat pastebima, jog daugėja socialinę riziką patiriančių vaikų, nelankančių darželių – jų dalis pernai išaugo 12 proc., o net 31 iš 50 vertintų savivaldybių 2019 metais privalomo ikimokyklinio ugdymo neskyrė nė vienam vaikui.

„Neužtikrinant, kad visi vaikai iš šeimų, kurios patiria socialinę riziką, būtų ugdomi pagal ikimokyklinio ugdymo programas, nesudaromos vienodos galimybės ateityje jiems pasiekti geresnių ugdymosi rezultatų“, – pastebi Valstybės kontrolė.";https://www.delfi.lt/news/daily/lithuania/penktadaliu-isauges-svietimo-finansavimas-nepagerino-moksleiviu-pasiekimu-85241461;2020
Koalicijos derybos įsibėgėja: skelbiamas visas Laisvės partijos pasiūlymų paketas;2020-10-29 11:41:00;"„Laisvės partija yra pasiruošusi dalyvauti centro dešinės politinių jėgų sudaromoje koalicijoje“, – rašoma „Delfi“ iš šaltinių gautame dokumente.

Žemiau pateikiame pilną ir neredaguotą pasiūlymų pakeitą. Jame Laisvės partija pareiškia:
Kartu išskiriame 5 viešosios politikos prioritetus, kurie yra esminiai Laisvės partijos lūkesčiai koalicijos sutarčiai:

1. Pokyčiai ekonomikoje:
a) parengti planą, kaip skirti 3 proc. BVP mokslui ir tyrimams 2030
b) 0 proc. mokestis reinvestuojamam pelnui nuo 2021 metų
c) siekis nedidinti su gyventojų pajamomis susijusių mokesčių
d) draugiška aplinka darbo vietų kūrimui ir verslo plėtrai: priežiūros institucijų reforma, mažinant biurokratiją ir perteklinį verslo reguliavimą.

2. Būtini pokyčiai švietime:
a) įvertinti naujus bendrojo ugdymo turinio atnaujinimo programų projektus ir sutarti dėl ilgalaikės ugdymo turinio atnaujinimo programos (IT – trečioji kalba ir kt.)
b) mokytojų rengimo bei tobulėjimo reforma nuo kitų mokslo metų
c) aukštos kokybės ankstyvasis ir bendrasis ugdymas visiems Lietuvos vaikams stiprinant kokybiškų švietimo įstaigų tinklą.

3. Pokyčiai pasaulio Lietuvai:
a) įsipareigojimas pasirengti ir organizuoti referendumą dėl daugybinės pilietybės (skiriant deramą visų koalicijos partnerių dėmesį viešinimui ir agitacijai už)
b) įteisinti asmenvardžių rašymą pagrindiniame dokumentų puslapyje visomis lotyniškos abėcėlės raidėmis.

4. Greiti sprendimai per 100 dienų įgyvendinant pokyčius ypatingai jautriose srityse:
a) psichoaktyvių medžiagų turėjimo be tikslo platinti dekriminalizavimas
b) tos pačios lyties partnerystės, suteikiančios šeimos narių teises bei pareigas, įteisinimas.

5. Valstybės valdyme vadovaujamasi pagarbos žmogaus teisėms, atvirumo, skaidrumo, viešumo principais ir bekompromise pagarba privačiai nuosavybei.

Pilnas Laisvės partijos prioritetinių darbų 2020–2024 m. kadencijoje sąrašas, dėl kurių įtraukimo į koalicijos sutartį ir programą siūlome diskutuoti

Projektas, bus tvirtinamas Laisvės partijos Valdybos 2020 m. spalio 29 d.

ŠVIETIMAS IR MOKSLAS

1. Valstybės švietimo ir mokslo politiką grįsti mokslinių tyrimų ir statistiniais duomenimis, o nacionalinį politinių partijų susitarimą dėl švietimo, jei toks bus, visų pirma, pradėti nuo autoritetingo Lietuvos švietimo būklės bei bendrojo ugdymo institucijų įvertinimo.

2. Numatyti ilgalaikę ankstyvojo ir bendrojo ugdymo turinio atnaujinimo programą su tikslu ugdyti savarankiškas, kūrybiškas ir ateities iššūkiams pasiruošiusias asmenybes. Įvertinus parengtus ugdymo turinio atnaujinimo projektus sutarti dėl tolesnių ugdymo programų pertvarkos uždavinių ir įgyvendinimo grafiko iki 2021 mokslo metų pradžios.

3. IT gebėjimų mokymas turi tapti esmingu ir integraliu visų mokomųjų dalykų komponentu, kaip užsienio kalba.

4. Didelį dėmesį skirti bazinių – skaitymo, rašymo ir matematinių – gebėjimų stiprinimui. Visų pirma numatyti plačią ilgametę nacionalinę skaitymo gebėjimo tobulinimo kampaniją (atsižvelgiant į tai, kad net 40 proc. vaikų iš žemesnio soc. sluoksnio nepasiekia 2 PISA tyrimo lygio slenksčio).
5. Ugdymo programose stiprinti tokias sritis kaip: finansinis raštingumas, lytinis švietimas, karjeros planavimas, didelį dėmesį skirti psichinės bei fizinės sveikatos įgūdžių, socialinių ir emocinių gebėjimų ugdymui.

6. Stiprinti pedagogų bei švietimo pagalbos specialistų rengimo kokybę užtikrinant atitinkamų studijų programų kokybės priežiūrą. Daugiau dėmesio rengime skirti emociniam ir psichologiniam pasiruošimui, anglų kalbos ir IT gebėjimams.

7. Pertvarkyti pedagogų bei švietimo pagalbos specialistų kompetencijų kėlimo sistemą, reaguojant į ugdymo turinio kaitos prioritetus, užtikrinant realias paskatas jiems tobulėti. Ypatingą dėmesį skirti tobulinimo programų kokybės užtikrinimui per akreditacijos kriterijus ir virtualiems instrumentams.

8. Tyrimams rodant nepaprastai didelį atotrūkį tarp kaimo ir miesto moksleivių pasiekimų, taip pat nemenką atotrūkį tarp berniukų ir mergaičių pasiekimų, sudaryti ir įgyvendinti platų kaimo ir miesto mokinių pasiekimų atotrūkio mažinimo planą, į tai įtraukiant ir švietimo įstaigų tinklo sprendinius.

9. Ankstyvajame ir bendrajame ugdyme stiprinti nacionalinius kokybės stebėsenos instrumentus, vystant savivaldybės švietimo centrų veiklą, sudarant pažangos sutartis su savivaldybėmis dėl jų teritorijoje esančių ugdymo įstaigų ir numatant papildomą finansavimą, jeigu to prireiks.

10. Sukurti motyvacijos paketą besirenkantiems mokytojo profesiją: studijuojant privaloma stažuotė užsienyje, aprūpinimas darbo priemonėmis ir bent 1 VDU siekiantis atlyginimas pradėjus dirbti.

11. Sukurti nacionalinę gamtos mokslų laboratorijų įrengimo Lietuvos gimnazijose ir atvirų kūrybinių dirbtuvių visose Lietuvos mokyklose įrengimo programą.

12. Švietimo pagalbos specialistų ir mokytojų padėjėjų atlyginimus finansuoti iš valstybės biudžeto tiek valstybinėms, tiek privačioms ugdymo įstaigoms ir užtikrinti jų augimą. Siekti įvesti mokytojo padėjėjus pradiniame ugdyme pradedant nuo pirmų klasių.

13. Parengti tautinių mažumų švietimo strategiją, kuria būtų siekiama spręsti ugdymo kokybės netolygumus bei švietimo paslaugų prieinamumo klausimus visoje Lietuvoje.

14. Finansuoti visos dienos mokyklos paslaugas pradinių klasių mokiniams visoje Lietuvoje.

15. Užtikrinti pakankamą krepšelio finansavimą padengiant visų ugdymo priemonių ir kitos, būtinos mokymosi procesui užtikrinti medžiagos, kaštus.

16. Tęsti ir plėsti skaitmeninio ugdymo turinio finansavimą, kasmet skiriant sumą ne mažesnę nei šiuo metu iš DNR lėšų skiriamos metinės lėšos – 40 Eur vienam moksleiviui per metus. Siekiant paskatinti kokybiško edukacinio turinio ekosistemos kūrimąsi, nustatyti, kad skaitmeniniam ugdymo turiniui skiriama suma per trejus metus pasieks bent 80 Eur vienam moksleiviui per metus.

17. Gerinti studijų kokybę Lietuvos universitetuose. Tam skatinti universitetus už studijų ir mokslo pasiekimus, naudojant finansavimo koloną, sudarytą iš kelių fondų, kurių kiekvienas yra skirtas tam tikrai kokybės komponentei. Fondai turėtų būti skirstomi pagal valstybės sutartyse su universitetais nustatytas visiems vienodas sąlygas.

18. Siekti, kad universitetinėse studijose dalyvautų joms pasirengę studentai, todėl nustatyti aukštesnius stojimo į universitetines studijas slenksčius ir, tuo pačiu, didinti valstybės skiriamas lėšas vienam studentui – jos palaipsniui turi pasiekti EBPO vidurkį (šiuo metu 16 tūkst. Eur).

19. Užtikrinti švietimo darbuotojų atlyginimų kėlimą – jis turėtų iki 2024 m. siekti 130 proc. VDU, dėstytojų ir tyrėjų – bent 150 proc. VDU ir daugiau. Pasiekti, kad daugiau mokytojų ir dėstytojų bei tyrėjų galėtų dirbti pilnu etatu. Stiprinti ugdymo mokslus – steigti Lietuvos mokslo tarybos finansuojamą mokslinių tyrimų programą, skirtą tobulinti mokytojų rengimą, ugdymo programų rengimą ir švietimo vadybos įgūdžius. Sukurti tokias programos finansavimo sąlygas, kad į tyrimus būtų privaloma įtraukti užsienio mokslininkus, pažangius mokytojus ir ugdymo mokslų studentus.

20. Sumažinti administracinio krūvio naštą visų lygmenų ugdymo įstaigose.

21. Plėsti neformalaus ugdymo krepšelio aprėptį pasiekiant 80 proc. vaikų, lankančių bent vieną neformalaus ugdymo veiklą, rodiklį.

22. Didinti valstybės investicijų programos švietime apimtis siekiant įveikti atskiruose regionuose aktualią ikimokyklinio ar bendrojo ugdymo įstaigų trūkumo problemą.

23. Reaguojant į Covid–19 virusą ir nuotolinį mokymą, Nacionalinė švietimo agentūra turi tuojau pat parengti kelis papildomus bendrojo ugdymo programų variantus: pirmas – ugdymui tik nuotoliniu būdu; antras – ugdymui tuo atveju, kai nuotolinį mokymą reikia derinti su įprastu mokymo procesu klasėje ar mišriu ugdymu.

EKONOMIKA IR INOVACIJOS

1. Įvesti 0 proc. pelno mokestį reinvestuojamam pelnui nuo 2021 m.

2. Peržiūrėti Ateities ekonomikos DNR planą iš esmės, atsisakant valstybei ilgalaikės vertės nekuriančių ir su koalicijos programa nesusijusių, netinkamai paruoštų, ar verslo funkcijas dubliuojančių investicijų (pvz virtualaus oro operatoriaus steigimo). Užtikrinti valstybės investicijų atitikimą ES Žaliojo kurso tikslams.

3. Pasirašyti susitarimą dėl kasmet didesnės BVP dalies skyrimo moksliniams tyrimams ir eksperimentinei plėtrai didinant valstybės ir skatinant privačias investicijas į mokslinius tyrimus ir eksperimentinę plėtrą su tikslu pasiekti bendrą 3% BVP dalį iki 2030 m.

4. Per trejus metus iki 15 proc. sumažinti su darbo santykiais susijusį GPM.

5. Sukurti paskatų ir paramos sistemą verslui, investuojančiam į naujų gamyklų steigimą ir buvusių pramoninių teritorijų zonų atnaujinimą (finansuojant teritorijų užterštumo tyrimus, dengiant išvalymo kaštus ir kt).

6. Lengvinti mokesčių administravimą ir mažinti biurokratiją valstybės ir jos institucijų teikiamose paslaugose individualiems asmenims ir verslui.

7. Sukurti investicijų į startuolius skatinimo planą (vadovaujantis Jungtinės Karalystės pavyzdžiu ir ten veikiančia Seed Enterprise Investment Scheme).

8. Sukurti kvalifikuotų darbuotojų pritraukimo programą – verslui, kuris kuria aukštos pridėtinės vertės technologijų produktus, (plėsti ir stiprinti ‘Start–up Visa’), t.y. palengvintą ir greitesnį teisės gyventi ir dirbti Lietuvoje suteikimą.

9. Įvesti „žaliąjį koridorių“ MTEP srities paraiškų įvertinimui Mokslo, inovacijų ir technologijų agentūroje (MITA). MITA privalės įvertinti paraiškas per 10 d. d., išskyrus atvejus, kai reikalingas išorinis ekspertinis vertinimas (dabar MITA įsipareigojusi išvadą pateikti per 2 mėn.).

10. Palengvinti verslo pradėjimo sąlygas:

a) Sumažinti minimalų įstatinį UAB ir MB kapitalą nuo 2500 EUR iki 500 EUR.

b) Nustatyti, kad ūkio subjekto įregistravimas Juridinių asmenų registre, VMI, Sodroje elektroniniu būdu turi trukti daugiausiai vieną darbo dieną (išskyrus atvejus, kai reikalingi specialūs papildomi patikrinimai).

c) Pirmuosius 2 veiklos metus naujas mikroįmones atleisti nuo mokestinių prievolių.

11. Mažinti verslo priežiūros naštą ir verslą prižiūrinčių institucijų skaičių – jungti panašią sritį prižiūrinčias, siekiant, kad jos efektyviau ir strategiškiau veiktų, ir naikinti nereikalingas, tokias, kaip Valstybinė kalbos inspekcija. Valstybės mastu įvertinti, ar ūkio subjektų veiklos priežiūrą atliekančių institucijų vykdomos priežiūros funkcijos išlieka aktualios.

12. Iš naujo nustatyti institucijų, kurios prižiūri ir verslą, tikslus, siekiant, kad jos užtikrintų visuomeninę naudą, o ne veiktų stabdant visuomenei reikalingas privačias iniciatyvas (visų pirma, taikytina NŽT, VTPSI, KPD, NVSC).

13. Įtvirtinti privalomą nepriklausomą ex post reguliavimų vertinimą, nustatantį, ar reguliavimas pasiekė numatytus tikslus, ir privalomą reguliavimo pakartotinį svarstymą jį priėmusioje institucijoje.

14. Sukurti realią priežiūros institucijų vertinimo ir veiklos sistemą, pagal kurią jų veikla būtų privalomai paremta rizikos vertinimu, o ne biurokratiniu vienodu priežiūros taisyklių laikymusi.

15. Įvertinti šiuo metu verslo patiriamą reguliavimo naštą ir, atsižvelgus į veiklos rizikos lygį, mažos rizikos veikloms reguliavimą panaikinti (mažinti).

16. Vidutinės ir aukštos rizikos veikloms sukurti inovatyvią automatizuotą sistemą, kurios dėka priežiūros našta nebus juntama.

17. Įvesti reikalavimą, kad valstybės valdomuose (>50 proc. akcijų) ūkio subjektuose, turinčiuose mažųjų akcininkų, interesų konfliktą galinčių sukelti sandorių (pvz., sandoriais su susijusiais asmenimis) sąlygas peržiūrėtų išorinė institucija.

18. Numatyti, kad, esant sėkmingai mažųjų akcininkų ieškinio baigčiai, su ieškiniu susijusių ūkio subjektų valdymo organų (valdybos, stebėtojų tarybos) nariai yra automatiškai atšaukiami.

19. Sutrumpinti įstatymuose numatytų atskirų procedūrų maksimalius terminus tam, kad vidutinė restruktūrizavimo/bankroto procedūros trukmė nuo 2,2 m. sumažėtų iki mažiau nei 12 mėn.
20. Sukurti ir įgyvendinti automatinį leidimo laikinai gyventi Lietuvoje atnaujinimo (nesant pažeidimų) procesą.

21. Įteisinti leidimų gyventi studijų pagrindu išdavimą visam studijų laikotarpiui.

22. Mažinti valstybės valdomų įmonių skaičių, o tų įmonių, kurių neįmanoma privatizuoti, akcijas pradėti listinguoti akcijų biržoje.

23. Verslo (darbdavio) išlaidų darnaus judumo priemonėms darbuotojams neapmokestinti kaip pajamų natūra.

ŽMOGAUS TEISĖS

1. Tos pačios lyties partnerystės, suteikiančios šeimos narių teises bei pareigas, įteisinimas.
2. Inicijuoti Konstitucijos pataisą, leisiančią tos pačios lyties šeimoms sudaryti civilinę santuoką.
3. Ratifikuoti Stambulo konvenciją.

4. Panaikinti diskriminacinę Nepilnamečių apsaugos nuo neigiamo viešosios informacijos poveikio įstatymo nuostatą (4.2.16 straipsnis), ribojančią LGBT asmenų saviraiškos laisvę.

5. Inicijuoti Asmens lytinės tapatybės pripažinimo įstatymo, kuriuo bus nustatyti lytinės tapatybės pripažinimo asmens tapatybės dokumentuose kriterijai, pripažinimo tvarka ir teisinės pasekmės, priėmimą.

6. ES ir valstybės investicijų programos lėšomis finansuojamuose viešųjų erdvių projektuose ypatingą dėmesį skirti universalaus dizaino principų įgyvendinimui.

7. Įtvirtinti universalaus dizaino principą, kai visi valstybės lėšomis vystomi projektai yra prieinami skirtingą negalią turintiems asmenims.

8. Teisės aktuose įtvirtinti terminus, kad būtų numatyta prievolė užtikrinti aplinkos prieinamumą pagal tam tikrus eiliškumo kriterijus: pirmiausiai viešųjų paslaugų ir viešojo administravimo statiniai, o vėliau ir komercinės srities statiniai. Įvesti stebėsenos ir kontrolės mechanizmus. Numatyti atsakomybę už prieinamumo žmonėms su negalia panaikinimą ir prievolę prieinamumą atstatyti.

9. Užtikrinti informacinių renginių, tokių kaip konferencijos, politiniai debatai, spektakliai, prieinamumą skirtingą klausos gebėjimą turintiems asmenims. Gestų kalbos vertėjų nemokamą paslaugą išplėsti ir teikti 24x7.

10. Negalią turintiems asmenims visa apimtimi pritaikyti aukštojo mokslo programas. Taip pat įgyvendinti įtraukųjį ugdymą mokyklose. Plėsti neformalaus švietimo paslaugų tinklą negalią turintiems vaikams, kad būtų sudarytos galimybės pilnai dalyvauti neformaliame švietime (įskatinat būrelius, padedant jiems pritaikyti patalpas ir pan.).

11. Žmonių su negalia politikoje siekti jų savarankiškumo, didinti užimtumą.

12. Įteisinti vardų ir pavardžių asmens tapatybės dokumentuose rašybą originalia forma lotyniškais rašmenimis pagrindiniame puslapyje.

13. Ratifikuoti Europos regioninių arba mažumų kalbų chartiją ir Europos žmogaus teisių ir pagrindinių laisvių apsaugos konvencijos 12 protokolą (diskriminacijos draudimas).

14. Priimti Tautinių mažumų įstatymą.

15. Pakeisti Užsieniečių teisinės padėties įstatymą, numatant prieglobsčio prašytojams teisę dirbti.
16. Panaikinti administracinę atsakomybę už vertimąsi prostitucija.

17. Parengti Nepilnamečių justicijos įstatymą bei naują Nepilnamečių justicijos programą, ten numatant ir apibrėžiant teisines, socialines ir kitas priemones, padėsiančias sukurti veiksmingą, visa apimančią nepilnamečių justicijos sistemą, orientuotą į prevenciją ir ankstyvąją intervenciją bei paremtą geriausių vaiko interesų principu.

18. Inicijuoti Baudžiamojo kodekso pakeitimus, mažinant laisvės atėmimo bausmes už nesmurtinius ir mažiau pavojingus nusikaltimus.

19. Užtikrinti žmogaus orumą atitinkančias įkalinimo sąlygas ir gerinti įkalinimo infrastruktūrą ir resocializacijos paslaugas nuteistiesiems.

20. Atsisakyti administracinės atsakomybės už vėliavos iškėlimo tvarkos pažeidimą gyvenamųjų namų savininkams.

21. Nebeskelbti viešai apie prašymo registruoti santuoką padavimo faktą (siekiant užtikrinti asmenų duomenų apsaugą ir teisę į privatų gyvenimą).

SOCIALINĖ APSAUGA

1. Įteisinti lygiavertės tėvystės principą Civiliniame kodekse, kai po skyrybų vaiko globa padalijama lygiaverčiai abiems tėvams.

2. Iš esmės peržiūrėti Užimtumo tarnybos veiklą ir procesus siekti, kad įdarbinimo paslaugos būtų perkamos iš privačių tiekėjų.

3. Įvesti neperkeliamas tėvystės atostogas, pradedant nuo 2 mėn. neperkeliamo laikotarpio 2021 m. su galimybe šį laikotarpį palaipsniui didinti.

4. Siekiant tvarumo valstybinio socialinio draudimo srityje susieti įmokas su išmokomis skirtingose draudimo rūšyse. Užtikrinti privataus pensijų kaupimo sistemos tvarumą ir sudaryti paskatas alternatyviems, privatiems, savanoriškiems kaupimo instrumentams kurtis.

5. Leisti pirmaisiais vaiko priežiūros metais gauti su darbo santykiais susijusių pajamų nemažinant išmokos.

6. Peržiūrėti socialinės paramos ir socialinių paslaugų teikimą taip, kad jos taikliai pasiektų tuos, kam jų labiausiai reikia.

7. Inicijuoti socialinių paslaugų katalogo peržiūrą taip, kad jis būtų atliepiantis individualius poreikius.

8. Peržiūrėti „vaiko pinigų“ paramos taiklumą, konsoliduojant finansinę pagalbą tik toms šeimoms su vaikais, kurios yra prastoje finansinėje padėtyje.

9. Inicijuoti teisės aktų pakeitimus, kuriais neįgaliųjų įdarbinimo skatinimo priemonės ir (ar) pagalba būtų teikiamos iš vieno fondo, pagal vieną įstatymą ir pagal vienodus principus, nepriklausomai nuo įmonės statuso. Įgyvendinti principą „pinigai seka paskui žmogui“ vietoje dabar esančio „pinigai seka paskui įmonę“.

10. Įtvirtinti asmeninio asistento paslaugą, skirtą individualizuotai asmeninei ir finansinio konsultavimo pagalbai teikti, kuria būtų sudaryta galimybė neįgaliesiems nepriklausomai gyventi bendruomenėje.

11. Slaugantiems ir globojantiems artimuosius žmonėms pagerinti sąlygas dirbti vystant socialines paslaugas.

12. Įvykdyti slaugos ir globos paslaugų reformą apjungiant šias paslaugas ir užtikrinant finansavimą iš vieno šaltinio. Didinant paslaugų bendruomenėje apimtis užtikrinti ilgalaikės slaugos / globos paslaugų prieinamumą.

13. Skaitmenizuoti žmonių su negalia naudojamas paslaugas.

14. Plėsti skaitmeninių priemonių ir paslaugų prieinamumą, ugdyti skaitmeninius įgūdžius, ypatingai kaimiškose vietovėse ir tarp vyresnio amžiaus gyventojų.

15. Peržiūrėti socialinio būsto politiką taip, kad žmonės nebijotų dirbti, o priešingai – siektų įsidarbinimo ir nebijotų prarasti būsto.

16. Vyresnio amžiaus žmonių užimtumo didinimas, emocinės sveikatos gerinimas. Projektų, panašių į „Senjorų avilys“ Vilniuje plėtra visoje Lietuvoje.

17. Užtikrinti socialinės reintegracijos paslaugų plėtrą nuteistiesiems.

APLINKOS APSAUGA IR DARNI PLĖTRA

1. Ateities ekonomikos DNR plano priemonėse įtraukti bioekonomikos (žemės ūkyje, maisto, miško gaminių perdirbimo ir kt.) gamintojų rėmimą ko–finansuojant investicijas į aukštos pridėtinės vertės produktų grandines, siekiant užtikrinti, kad galutiniai produktai būtų gaminami Lietuvoje.

2. Peržiūrėti taršių medžiagų apmokestinimą: kombinuotas pakuotes apmokestinti ne pagal vyraujančią medžiagą, o kaip neperdirbamas pakuotes ir kt.

3. Didinti akmens anglies akcizą, kad ši tarši kuro rūšis taptų nebepatrauklia. Tęsti stojimo į Akmens anglies atsisakymo aljansą procedūrą.

4. Visiškai atsisakyti dyzelino akcizų lengvatų ūkininkams.

5. Peržiūrėti automobilių taršos mokesčio principus – taikyti ne pagal registraciją, bet pagal naudojimą (pvz techninių apžiūrų metu).

6. Peržiūrėti pakuočių atliekų mokesčio dydį ir reglamentavimą – užtikrinant didesnę atsakomybę savivaldai, bei motyvaciją, finansavimą ir didesnę atsakomybę tvarkymo organizacijoms.

7. Peržiūrėti kelių mokestį – taikyti ne už naudojimo laiką, bet už nuvažiuotus kilometrus.

8. Skirti investicijas aplinkosaugos skaitmenizavimui jau 2021 m. – (a) susitelkiant į automatizuotą duomenų apie gamtos resursų naudojimą rinkimą, (b) surinktų duomenų valstybinę kontrolę ir atvėrimą visuomenei, (c) skaitmenizuotą nuotekų sistemų analizę, (d) automatizuotą ūkio subjektų tikrinimo planą sudarymą, (e) esamų duomenų bazių integravimą, funcionalumo tobulinimą.

9. Įgyvendinti Valstybės kontrolės rekomendacijas – nustatyti ir įteisinti priemones, kad, nustačius didesnę nei leistina taršą, ji būtų nedelsiant nutraukta; patikslinti žalos aplinkai apskaičiavimo principus ir kt.

10. Inicijuoti naujų užstato sistemų susikūrimą, įtraukiant ir kitas plastiko, stiklo, metalo pakuotes, tekstilę, padangas, mašinų alyvą.

11. Dėvėtų padangų perdirbimo klausimą spręsti šalies mastu. Papildyti STR, kad kelių, gatvių, takų asfaltavimui galima būtų naudoti perdirbtų dėvėtų padangų granules.

12. Užtikrinti natūralių buveinių apsaugos tolygią plėtrą, atsižvelgiant į ES žaliajame kurse įvardintus tikslus bent 30% šalies teritorijų užtikrinti saugomų teritorijų statusą; tuo pačiu inicijuoti ir patvirtinti susitarimą dėl kompensacijų žemės savininkams užtikrinant veiksmingą saugomų teritorijų statusą. Užbaigti Natura 2000 tinklo steigimą.

13. Peržiūrėti tiesioginių išmokų ūkininkams mechanizmą, numatant, kad jos būtų skiriamos tik už aplinkosauginių ir socialinių tikslų įgyvendinimą. Tiesioginių išmokų skirstymas turėtų tapti bendra Aplinkos ir Žemės ūkio ministerijų sritimi.

14. Iš valstybės bendrojo plano objektų išbraukti Klaipėdos išorinio uosto projektą, kol nebus paruoštas toks projektas, kuris finansiškai ir aplinkosaugos prasme būtų vertinamas teigiamai.
15. Uždrausti kailinių žvėrelių fermas.

16. Išskirtiniais atvejais, tankiai urbanizuotose miestų teritorijose įtvirtinti žemės sklypo želdiniams paėmimo visuomenės poreikiams galimybę. Tai daryti tik tuo atveju, jei aplinkinėse teritorijose nėra įmanoma užtikrinti būtinos želdynų normos.

17. Esmingai keisti nekilnojamo kultūros paveldo apsaugos reglamentavimą, nustatant aiškesnius paveldo objektų ir jų apsaugos zonų nustatymo ir jų apsaugos kriterijus, rodiklius ir atsakomybes, numatant kompensavimo į kultūros paveldo apsaugą investuojantiems asmenims mechanizmą ir skiriant tam adekvatų finansavimą, pakeisti KPD tikslų supratimą iš draudžiančių ir ribojančių, į padedančius, konsultuojančius, ir atsakingus už paveldo įveiklinimą, o jei reikia riboti – tai daryti pagrįstai ir nuspėjamai.

18. Nustatyti maksimalius, o ne minimalius automobilių stovėjimo vietų prie naujų pastatų reikalavimus (taip daro kitos Europos šalys, siekdamos mažinti automobilių skaičių) esant galimybei susisiekti kitomis priemonėmis (pvz., viešuoju transportu).

19. Statybos leidimo dėl investicijų plėtros miestuose trukmė turi būti terminuojama per 36 mėn. Praėjus 36 mėn., statybos leidimui gauti reikalingos sprendinių suderinimo procedūros turi būti atliekamos iš naujo, atsižvelgiant į pasikeitusią situaciją.

20. Atsižvelgiant į tai, kad nuotoliniu būdu vykę susirinkimai dėl teritorijų planavimo dokumentų ir projektinių pasiūlymų viešinimo sutraukė daugiau vietinių bendruomenių, buvo sulaukta daugiau visuomenės nuomonių, vyko konstruktyvesnė diskusija, numatyti galimybę visais atvejais viešinimą atlikti nuotoliniu būdu, ne tik ekstremalios situacijos metu uždraudus renginius.

21. Keisti higienos normas, susijusias su triukšmo, taršos ir insoliacijos reglamentavimu ir neleidžiančias darniai plėtoti miestų, taikant istorijos bėgyje patvirtintus ir pasaulyje pripažintus viešų ir privačių erdvių atskyrimo, socialinių veiklų ir paslaugų koncentravimo gatvės erdvėje, savo kiemu besirūpinančios bendruomenės formavimo, darnaus judumo, savitumo išsaugojimo (perimetrinis užstatymas) principus.

22. Peržiūrėti Statybos techninius reglamentus ir higienos normas, siekiant kad jos atitiktų šiuokikšką gyvenimą, darnią plėtrą, asmeninės nuosavybės gerbimą ir asmens apsisprendimo platesnes galimybes, labiau koncentruotis į kaimynų, o ne paties savininko apsaugą, ir būtų atsisakyta sovietinio stiliaus perbiurokratizavimo.

23. Nacionalinių architektūros politikos gairių suformavimas ir priėmimas – architektūra turi tapti nacionalinės politikos dalimi, su apibrėžtomis vertybėmis, prioritetais, vystymo kryptimis, nacionaliniais ir tarptautiniais siekiais, numatytomis priemonėmis ir terminais tam įgyvendinti.

24. Užtikrinti, kad administracinė, kvalifikacinė ir kita formalioji statybos leidimų patikra ir kontrolė būtų įtvirtinta, kokybiškai ir greitai atliekama VTPSI, o architektūrinis ir urbanistinis vertinimas paliktas savivaldybėms. Architektūros kokybė ir kontekstualumas turi tapti realūs vertinimo kriterijai.

25. Užtikrinti, kad VTSPI dirbtų ginant viešą interesą ir darnią plėtrą, o ne formalų biurokratinių taisyklių laikymąsi, trukdantį šiems tikslams.

SAVIVALDOS STIPRINIMAS

1. Pakeisti GPM netekčių kompensavimo savivaldybėms formulę, kad valstybės biudžetui tektų 80 procentų GPM netekčių naštos, o savivaldybių biudžetams – 20 proc. Šiuo metu valstybės ir savivaldybių biudžetai nuostolius dėl GPM mažinimo dalijasi per pusę, tačiau tokia proporcija – neteisinga, nes visų savivaldybių savarankiški biudžetai yra apie šešis kartus mažesni už valstybės biudžetą.

2. Nustatyti, kad NT mokestis už gyvenamąjį būstą tektų savivaldybių biudžetams.

3. Inicijuoti savivaldybių skolos ir skolinimosi limito pakeitimą, palengvinti Savivaldybių skolinimąsi investiciniams projektams.

4. Įstatymu patvirtinti ir sureguliuoti infrastruktūros plėtros mokesčius.

5. Įsteigti fondą, kurio lėšomis finansiškai remti savivaldybių ir privataus verslo iniciatyvas miestų pramoninių teritorijų atnaujinimui ir konversijai, taip pat užterštų teritorijų valymui.

6. Valstybinės žemės naudojimo klausimus perduoti spręsti savivaldybėms, įskaitant laisvos žemės administravimą, sklypų pardavimo ir nuomos aukcionus. Nacionalinę žemės tarnybą likviduoti.
7. Identifikuoti bent 5 esmines sritis, kur atsakomybė būtų perduota savivaldybėms (panašiai kaip 2011 metais socialinių išmokų funkcija, o pačių išmokų po reformos vėl išaugintą centralizuotą reguliavimą atšaukti).

8. Siekiant užkirsti netolygumus svarstant biudžetą, svarstant finansavimo klausimus atskirose Lietuvos vietose vykstantiems projektams visada teikti lyginamąją analizę apie analogiškų poreikių buvimą (su objektyviai išmatuojamais rodikliais) visoje šalyje.

9. Siekiant kuo didesnio savivaldybių įsitraukimo, skaidrumo valstybės investicijų planavime ir investicijų efektyvumo, bendradarbiauti su savivaldybėmis, įtraukiant jas į naujojo periodo PFSA rengimus ir investicijų planavimą.

10. Numatyti galimybę Savivaldybės turtą nuomoti ilgesniam nei 10 metų terminui, kai į turtą yra investuojama. Taip pat sudaryti galimybes Savivaldybės turtą nuomoti/suteikti panaudai lankstesne tvarka, kad atitiktų Savivaldybės poreikius/interesus.

11. Atsisakyti nustatytų įstatyme privalomų seniūnijų funkcijų ir suteikti teisę dėl seniūnijų veiklos savivaldybių taryboms spręsti pačioms, atsižvelgiant į teritorijos ypatumus.

12. Sudaryti sąlygas savivaldybių administracijų pareigūnams nutempti nenaudojamas transporto priemones bendro naudojimo transporto priemones, taip pat, kaip ir policijai pareigūnams, leisti priverstinai nuvežti transporto priemones, kai jos pastatytos pažeidžiant KET reikalavimus, taip pat įgyvendinti kitas teisės normas, aktualias savivaldos sklandžiam funkcionavimui ir žmonių sugyvenimui.

13. Palaikyti ir atnaujinti derybas dėl Nacionalinio stadiono statybų Vilniuje.

14. Atšaukti Lukiškių aikštės įstatymą ir lydinčius teisės aktus.

15. Tęsti ministerijų ir valstybės įstaigų iškėlimą iš Vilniaus miesto centro.

16. Nustatyti, kad PVM nėra apmokestinami socialinės, švietimo, kultūros, sveikatos priežiūros paskirties objektų rangos darbai, jei darbai finansuojami išimtinai iš valstybės/savivaldybės biudžeto.

VIDAUS REIKALAI IR VALSTYBĖS TARNYBA

1. Atsisakyti paramos būstą perkantiems regionuose. Šiai paramai skiriamas lėšas nukreipti į susisiekimo gerinimą regionuose: asfaltuojant kelius, plečiant viešojo transporto ir keleivių vežimą geležinkeliais, ir kt.

2. Užtikrinti, kad iki 2024 m. visos valstybės ir savivaldybių paslaugos būtų teikiamos elektroniniu būdu.

3. Sukurti skaitmeninės transformacijos vadovo (angl. Chief Digital Officer) pareigybę viešojo sektoriaus institucijose.

4. Atlikti pilną valstybės turto vertinimą ir optimizuoti valstybės valdomą turtą, perduodant ar parduodant jį aktyviam naudojimui rinkoje.

5. Valstybės tarnautojų konkursų organizavimą perduoti įstaigoms, į konkursus įtraukiant VTD atstovus – pagreitės konkursų procedūros, įstaigos pačios galės atsirinkti specialistus.

SVEIKATOS APSAUGA

1. Privačiam medicinos sektoriui sudaryti tas pačias galimybes veikti, kaip ir valstybiniam, t. y. turėti tokias pat galimybes teikti paslaugas ir gauti apmokėjimus iš Valstybinės ligonių kasos.

2. Sudaryti sąlygas nevyriausybinėms organizacijoms teikti visuomenės sveikatos, psichikos sveikatos ir socialines paslaugas ir gauti už tai finansavimą.

3. Sutvarkyti E. Sveikatos sistemą, kad ji veiktų sklandžiai ir būtų patogi vartotojui. Diegti sveikatos apsaugos inovacijas (health–tech).

4. Keisti Pagalbinio apvaisinimo įstatymo nuostatas, atsisakant neribotos embrionų saugojimo prievolės.

5. Panaikinti reikalavimą atlikti ir kompensuoti nevaisingumo gydymo procedūras tik susituokusioms poroms.

6. Parengti ir patvirtinti embrionų ir lytinių ląstelių donorystės programą.

7. Brangios medicininės įrangos pirkimas neturi būti galimas prieš tai neatlikus kaštų ir naudos analizės.

8. Užtikrinti į sveikatą, o ne bausmę orientuotą narkotikų politiką – dekriminalizuoti mažo kiekio (pagal tarptautines gerąsias praktikas) psichiką veikiančių medžiagų turėjimą be tikslo platinti.

9. Užtikrinti priklausomybės ligų gydymo moderniais vaistais ir kitais mokslu pagrįstais metodais, bei žalos mažinimo paslaugų plėtrą visoje šalies teritorijoje iki PSO rekomenduojamos efektyvios aprėpties.

10. Užtikrinti, kad būtų įgyvendinama Valstybinė narkotikų, tabako ir alkoholio kontrolės ir vartojimo prevencijos 2018–2028 m. programa.

11. Užtikrinti pakankamą biudžeto dalį psichikos sveikatos sektoriaus pertvarkai ir paslaugų plėtrai.
12. Įteisinti kanapės augalo ir jo produktų panaudojimą medicinos tikslais.

13. Pašalinti įstatyminius barjerus, sukeliančius prielaidas psichikos ligų stigmatizacijai.

14. Panaikinti draudimą parduoti pilstomus natūralios fermentacijos alkoholinius gėrimus, kurių tūrinė etilo alkoholio koncentracija neviršija 13 proc. parduodamiems parodose, mugėse ir kituose masiniuose renginiuose.

UŽSIENIO POLITIKA

1. Nedelsiant pradėti referendumo dėl daugybinės pilietybės pasirengimo darbus.

2. Panaikinti administracinę atsakomybę už nepranešimą apie kitos pilietybės įgijimą.

3. Aktyviai palaikyti Taivano nepriklausomybės pripažinimo ir valstybingumo stiprinimo siekius.

4. Įsipareigoti užsienio politiką grįsti liberaliosios demokratijos, pagarbos žmogaus teisėms, teisės viršenybės ir žiniasklaidos nepriklausomumo principais.

KRAŠTO GYNYBA

1. Įvesti realiai veikiančią alternatyvią karo tarnybą.

2. Integruoti LŠS į Lietuvos teritorinę gynybą ir rezervo struktūrą. Užtikrinti reikalingas priemones šioms funkcijoms vykdyti.

3. Užtikrinti LŠS galimybes rengti šaulius ginkluotai valstybės gynybai ir pilietiniam pasipriešinimui, o ginkluotos gynybos nuo agresijos (karo) metu dalyvauti ginkluotoje valstybės gynyboje ir pilietiniame pasipriešinime, ir prisidėti prie savanoriško Lietuvos Respublikos piliečių karinio rengimo. Numatyti šiems LŠS uždaviniams tinkamą finansavimą bei materialinių priemonių (ginklai, šaudmenys, transportas, etc.) suteikimą. Susieti LŠS finansavimą (Valstybės dotaciją) su Lietuvos gynybos biudžetu.

4. Stiprinti pajėgumus ir plėtoti bendradarbiavimą su JAV ir kitais partneriais atremiant kibernetines grėsmes per Lietuvoje esantį Regioninį kibernetinio saugumo centrą.

5. Pasirengti ir ateityje skirti 2.5 % BVP gynybos finansavimui.

KULTŪRA

1. Skirti daugiau dėmesio lietuvių kalbos tyrimams, tarmių ir akcentų studijoms. Valstybinę kalbos inspekciją uždaryti.

2. Kultūros sektoriaus programas integruoti į švietimo sistemą, plečiant Kultūros paso ar panašiu principu veikiančią alternatyvią programą, užtikrinant, kad siūlomos programos būtų kokybiškos ir įvairios (įvairių sričių ir žanrų).

3. Planuojant kultūros biudžetą, prioritetą skirti turiniui, o ne pastatų išlaikymui. Skatinti valstybines kultūros įstaigas bent dalį lėšų užsidirbti pačioms.

4. Iš esmės peržiūrėti kultūros sektoriaus finansavimą, nustatant aiškius lėšų skirstymo kriterijus ir užtikrinant proceso skaidrumą.

5. Iki 2024 m. kartu su Vilniaus miesto savivaldybe pastatyti Nacionalinę koncertų salę";https://www.delfi.lt/news/daily/lithuania/koalicijos-derybos-isibegeja-skelbiamas-visas-laisves-partijos-pasiulymu-paketas-85607125;2020
Saulius Jurkevičius: ar reikalingi šiais metais brandos egzaminai?;2021-04-02 10:52:00;"Daugelis turbūt nustebs sužinoję, kad Lietuvoje brandos atestatas yra išduodamas išlaikius tik du egzaminus, t. y. lietuvių kalbos ir literatūros ir dar vieno laisvai pasirenkamo dalyko ar parašius brandos darbą. Šie du egzaminai iš esmės yra formalumas, kuris nėra orientuotas nei į tikrąjį mokinių brandos patikrinimą, nei atliepia rimtą valstybės požiūrį į brandos egzaminų prasmę.

Atsižvelgiant į sudėtingą situaciją šalyje, abiturientams, neketinantiems šiais metais stoti į aukštąsias mokyklas, brandos atestatus būtų galima išduoti be egzaminų laikymo. Jeigu jiems ateityje prireiktų egzaminų rezultatų, tai galėtų juos išsilaikyti ne tik saugesnėmis sąlygomis, bet ir tikslingiau juos pasirinkę. Toks sprendimas COVID-19 pandemijos metu būtų visiškai pateisinamas ir nereikalautų imituoti tariamą abiturientų brandos patikrinimą, kuris dabartinėmis sąlygomis neturi jokios logiškai pagrįstos būtinybės.

Tačiau viena esminė aplinkybė neleidžia šiais metais atsisakyti brandos egzaminų. Jie vienareikšmiškai yra reikalingi aukštosioms mokykloms, kurios priimdamos mokinius be brandos egzaminų, atsidurtų daugiau nei sudėtingoje padėtyje. Mokyklose pažymiais įvertintos abiturientų žinios objektyviai neatspindi jų realių pasiekimų. Brandos egzaminai yra vienintelė galimybė abiturientams ne tik vienodomis sąlygomis laikyti egzaminus, bet ir gauti patikimus jų įvertinimus.

Apskritai reikia pažymėti, kad skaidrus brandos egzaminų organizavimas yra vienas iš ryškiausių Lietuvos švietimo sistemos pasiekimų, kuris įvairiomis prasmėmis užtikrina, kad mokymo procesas išlaikytų tam tikrą lygį, o mokykla neprarastų savo pagrindinės paskirties suvokimo. Šiandieninis laikotarpis aiškiai atskleidžia esminę švietimo problemą, kad mokinių žinios mokyklose yra vertinamos be metodiškai parengtų vertinimo kriterijų. Kiekvienas mokytojas vertina mokinius pagal savo susikurtą atskaitos sistemą, kuri nėra patikima nei metodiškai, nei dalykiškai.

Todėl nenuostabu, kad net vienos mokyklos kontekste galime matyti skirtingą to paties dalyko vertimą. Jeigu bandytume lyginti įvairias Lietuvos mokyklas, vertinimo skirtumai būtų matomi dar akivaizdžiau. Ši problema yra sisteminė ir tik centralizuotas vertinimas Lietuvoje gali užtikrinti rezultatų patikimumą.

Egzaminų reikalingumo kontekste ypač ryškiai iškyla lietuvių kalbos ir literatūros brandos egzamino vertinimo problema. Šio egzamino vertinimo patikimumas svyruoja neleistinai didelės amplitudės ribose. Jeigu abiturientai būtų priimami į aukštąsias mokyklas tik pagal lietuvių kalbos ir literatūros brandos egzamino rezultatus, tai susiklostytų panaši situacija, kaip ir ketinimas atrinkti mokinius be egzaminų. Šio egzamino programa, rašinių temos, vykdymo procedūra ir vertinimo instrukcijos orientuotos į įsivaizduojamus siekinius, kurie ryškiai kertasi su tikrąja egzamino paskirtimi.

Daugeliui gerai besimokančių mokinių įstojimą į nemokamas studijų programas užtikrina tik kitų išlaikytų egzaminų objektyvus įvertinimas. Ypač šio egzamino metu neadekvačiai yra įvertinami kūrybingi ir literatūrą mėgstantys bei ja besižavintys mokiniai. Visada kėlė ir tebekelia nuostabą atsakingų žmonių abejingumas šiai problemai ir susitaikymas su skandalinga situacija. Panaši padėtis yra ir su užsienio kalbų egzamino žodinės dalies organizavimu, kuris reikalauja didžiulių vykdymo sąnaudų, o rezultatų patikimumui turi menką vertę. Atsisakius bent jau šiais metais egzamino žodinės dalies, jo įgyvendinimas taptų ir saugesnis, ir paprastesnis.

Stojimą į aukštąsias mokyklas iš esmės užtikrina matematikos, informacinių technologijų, biologijos, fizikos, chemijos, istorijos ir geografijos patikimas egzaminų vertinimas. Būtent šie egzaminai ir turėtų tapti atskaitos tašku, kuris padėtų aukštosioms mokykloms atrinkti mokinius. Pastarieji tikrai jaustųsi teisingai įvertinti ir nepatirtų skaudžių traumų, kurias kiekvienais metais išgyvena daugybė abiturientų po lietuvių kalbos ir literatūros egzamino.

Jeigu šiomis sudėtingomis sąlygomis išties būtų galvojama apie mokinius, reikėtų šiais metais rinktis racionaliausią ir efektyviausią būdą organizuoti egzaminus tik stojantiesiems į aukštąsias mokyklas. Šiandieninė situacija suteikia išskirtinę galimybę ne tik matyti esmines švietimo problemas, bet ir netrukus pradėti jas spręsti. Reikėtų baigti imituoti brandos egzaminų procesą ir parengti tikrą mokinio brandą užtikrinančią egzaminų sistemą.

Nedelsiant būtina spręsti lietuvių kalbos ir literatūros brandos egzamino problemą, kuri tapo chroniška ir sudaro prielaidas nepasitikėti visa egzaminų sistema. Reikėtų peržiūrėti ir užsienio kalbų egzaminų programas, kurios turėtų būti orientuotos į aukštesnį kalbos mokėjimo lygį. Šių kelių esminių problemų išsprendimas visai švietimo sistemai duotų didesnę naudą nei nuo realybės atitrūkusios nacionalinio susitarimo deklaracijos.

Apibendrinant būtina pabrėžti, kad:

1. dabartinė brandos egzaminų sistema nėra orientuota į mokinių brandą ir atlieka tik mokinių atrankos į aukštąsias mokyklas funkciją;

2. lietuvių kalbos ir literatūros egzaminas ne tik neužtikrina patikimo mokinių gebėjimų vertinimo, bet ir diskredituoja visą egzaminų sistemą;

3. esamomis sąlygomis visiems abiturientams laikyti brandos egzaminus nėra jokios akivaizdžios būtinybės;

4. dabar yra palankus metas priimti esminius sprendimus, kurie ateityje užtikrintų ne tik mokinių brandą, atsakingą valstybės lėšų naudojimą, bet ir keltų pasididžiavimą Lietuvos švietimo sistema.";https://www.delfi.lt/news/daily/lithuania/saulius-jurkevicius-ar-reikalingi-siais-metais-brandos-egzaminai-86853313;2021
ŠMSM: siūloma mažinti brandos egzaminų reikšmę;2021-04-20 16:22:00;"Siūlomų pokyčių tikslas – užtikrinti sąlygas baigiamųjų klasių mokiniams lanksčiau rinktis mokomuosius dalykus, susitelkti į jiems svarbiausius dalykus, mokytis juos nuosekliau ir giliau, skiriant daugiau laiko. Taip pat siūloma keisti pasiekimų vertinimą baigiant vidurinio ugdymo programą ir pereiti prie vadinamojo kaupiamojo vertinimo, kai galutinį pažymį brandos atestate lemia ne momentinis pamatavimas brandos egzaminu, o ir tarpiniai vertinimai per mokslo metus.

„Atnaujinant bendrojo ugdymo programas būtina peržiūrėti vidurinio ugdymo dalykus ir jiems mokytis skirtą laiką. Vidurinis ugdymas Lietuvoje trunka tik dvejus metus, mokomasi daug dalykų, todėl nepakanka laiko probleminiams klausimams, sudėtingesnėms temoms, gilesniam reiškinių pažinimui, kūrybiniams sprendimams“, – sako švietimo, mokslo ir sporto viceministras Ramūnas Skaudžius.

Pasak viceministro, mokiniai, kurie norėtų į kai kuriuos dalykus įsigilinti, beveik neturi galimybių, nes privalo surinkti vidurinio ugdymo programai skirtas valandas, yra priversti mokytis dalykų, kurie ne visuomet atitinka jų poreikius.

„Šiuo metu viduriniame ugdyme daugiau dėmesio skiriama žinioms įgyti, tačiau trūksta laiko pritaikyti ir kūrybiškai panaudoti tas žinias, todėl atnaujinant vidurinio ugdymo programą siūlomos tokios veiklos, kaip brandos darbas bei socialinė ir pilietinė veikla. Šios veiklos užtikrintų pusiausvyrą tarp akademinių žinių, tyrinėjimu grįsto mokymosi ir į praktinę veiklą orientuoto ugdymo, skatintų mokinių sąmoningumą ir pilietinę brandą“,– sako R. Skaudžius.

Siūlomame svarstyti projekte numatyta skirti daugiau valandų lietuvių kalbos ir literatūros ir matematikos mokymuisi, taip pat siūlomi papildomi moduliai mokiniams, kurie tam tikrų dalykų norėtų mokytis išsamiau, atsisakoma dalykus skirstyti į bendrąjį ir išplėstinį kursą, išskyrus lietuvių kalbą ir literatūrą bei matematiką, plečiamas mokinių pasirenkamųjų dalykų sąrašas tokiais dalykais kaip filosofija, psichologija, teisė.

Siūloma skirti daugiau laiko lietuvių kalbai ir matematikai

Siūloma, kad mokiniai 11-12 klasėje mokytųsi 6 privalomų dalykų (dabar yra 8), iš kurių lietuvių kalba ir literatūra bei matematika būtų privaloma visiems, o kitus 4 rinktųsi iš dalykų sąrašo. Į jį įeitų mokomieji dalykų iš šių grupių: kalbos (mokyklose tautinės mažumos kalba įeitų ir gimtosios kalbos: vokiečių, rusų, baltarusių, lenkų), STEM mokslai (biologija, chemija, fizika, informatika, inžinerinės technologijos), visuomeninis ugdymas (istorija, geografija, ekonomika ir verslumas) ir menai. Taip pat privalomas būtų fizinis ugdymas (3 val. per savaitę), socialinė ir pilietinė veikla, brandos darbas, kuris dabar yra tik pasirenkamas.

Privalomiems dalykams mokytis būtų skiriama daugiau valandų. Lietuvių kalbai ir literatūrai – bendruoju kursu 4 val. per savaitę, išplėstiniu kursu – 6 val. per savaitę. Dabar yra skiriamos 3 val. bendrajame kurse ir 4 val. išplėstiniame kurse. Matematikai siūloma taip pat skirti 4 val. bendrajame kurse ir 6 val. išplėstiniame – dabar yra 3 val. bendrajame ir 4,5 val. išplėstiniame.

Privalomai mokinio pasirenkamam dalykui būtų skiriamos 4 val. (dabar yra 2-3 val.). Skiriant daugiau valandų dalykams bendras savaitinių valandų skaičius mokiniams, taigi ir mokymosi krūvis nesikeistų.
Iš laisvai pasirenkamų dalykų mokinys galėtų rinktis dalykų modulius, dalykus iš laisvai pasirenkamų dalykų sąrašo: menus, psichologiją, filosofiją, etiką, tikybą, laisvės kovų istoriją, etninę kultūrą ir kt.

Mokiniams būtų užtikrinamas didesnis pasirenkamųjų dalykų mokymosi lankstumas ir bendrojo, profesinio, specializuoto, neformaliojo ugdymo sistemų dermė, jei mokinys pasirinktų modulius ne tik savo mokykloje

Kaupiamasis vertinimas

Siūloma, kad privalomieji ir privalomai pasirenkamieji mokomieji dalykai būtų vertinami egzaminu arba kitu patikrinimu, pvz., tiriamuoju arba projektiniu darbu.

„Nors mokomasi plačiai, tačiau brandos atestatui gauti pakanka išlaikyti du egzaminus arba vieną egzaminą ir parengti brandos darbą. Tokia sistema neskatina mokytis nuosekliai ir atsakingai visų vidurinio ugdymo dalykų, todėl mokyklose dažnai nuvertinamas dalykų mokymasis, jei mokiniai nesirenka laikyti egzamino. Kita vertus, brandos egzaminų sistema turi per daug lemiamo svorio ir kelia daug įtampų ir streso mokiniams, mokytojams ir tėvams“,– sako švietimo, mokslo ir sporto viceministras Ramūnas Skaudžius.

Vidurinio ugdymo nauja sąrangos projektas parengtas konsultuojantis su užsienio ir nacionaliniais ekspertais, mokytojų, mokinių, mokyklų vadovų, universitetų ir kt. organizacijų atstovais. Kaupiamojo vertinimo sistema išbandyta Nacionalinės švietimo agentūros vykdomame projekte „Bendrojo ugdymo tyrimų, vertinimo ir stebėsenos sistemos plėtra: mokinių pasiekimų vertinimas“.
Atnaujintos vidurinio ugdymo bendrosios programos būtų pradėtos įgyvendinti nuo 2023–2024 mokslo metų.";https://www.delfi.lt/news/daily/lithuania/smsm-siuloma-mazinti-brandos-egzaminu-reiksme-86987357;2021
Albinas Bagdonas. Brandos egzaminai 2021: matematikos užduočių rengėjai, vėl „nesusimaukit“;2021-04-27 15:12:00;"Sutinku, kad ryšys tarp mąstymo ir matematinių gebėjimų yra labai stiprus (tai daug kartų pademonstravo psichologai, tarp jų ir VU G. Mikšytė-Butkienė savo daktaro disertacijoje dar pereito amžiaus 8-jame dešimtmetyje).

Sutinku, kad galbūt dėl perdėm didelio bendravimo su ekranais, vis labiau dominuoja vaizdinis informacijos apdorojimo kanalas, ir silpnėja abstraktaus, taip svarbaus matematikai, mąstymo gebėjimai. Dar galėčiau pridėti beveik 1000 metų vykstančią lietuvių tautos deintelektualizaciją – tautos intelektinio potencialo silpnėjimą dėl protų nutekėjimo ir nutautėjimo.

Kas liečia intelektinių (o ir matematinių) gebėjimų genetinį potencialą, reikia nepamiršti grįžimo prie vidurkio taisyklės. Per kelias ramesnio gyvenimo kartas tas genetinis potencialas tam tikru laipsniu atsistato. Tačiau išorinės aplinkybės ugdomų gebėjimų ir kompetencijų neveikia tokiu mastu, kad taip drastiškai skirtųsi 2019 ir 2020 metų matematikos brandos egzaminų rezultatai.

Gaila, kad matematikos užduočių rengėjai ir egzaminuotojai „nepasikapstė“ po vidinių priežasčių lauką: užduočių komplekso sudėtingumą, jų atitiktį ugdymo programose skelbiamiems pasiekimų lygiams (ar tikrai jie standartizuoti ir sunorminti), ar tie patys asmenys buvo ir programos reikalavimų normintojai ir užduočių egzaminui rengėjai.

Tiesa, Nacionalinis egzaminų centras (dabar jis lyg ir priklauso Nacionalinei švietimo agentūrai) atlieka visų brandos egzaminų tam tikrą standartinę analizę, netgi nustato atskirų užduočių skiriamąją gebą, parodo rezultatų skirstinių formą, suskaičiuoja jų vidurkį ir sklaidą (pvz., standartinį nuokrypį). Nežinau, ar remiantis tokia paviršutiniška analize galima kokybiškiau sukomplektuoti 2021 m. matematikos užduočių rinkinį, juolab kad neanalizuojamos gilesnės nesėkmės (taigi, ne tik abiturientų) priežastys.

Į ką atkreiptinas dėmesys. Pradėkime nuo brandos egzaminų tikslo. Konkrečiai to tikslo niekur neradau, bet LR Švietimo įstatymo 38 straipsnio (Mokymosi pasiekimų vertinimas) 1 punktas taip formuluojamas: Mokymosi pasiekimų vertinimo paskirtis – padėti mokiniui pasitikrinti mokymosi pažangą, nustatyti jo pasiekimus ir, palyginus su bendrosiose programose nustatytais pasiekimų lygiais ar (ir) profesiniais standartais, padėti priimti sprendimus dėl tolesnio mokymosi ar veiklos. 2020 m. Brandos egzaminų apraše randame tokį sakinį: Brandos egzaminas – mokymosi pagal vidurinio ugdymo programas pasiekimų patikrinimas.

Skaitant visų dalykų, taip pat ir matematikos, užduotis lydinčius tekstus, postringaujama apie pasiekimų lygius, pateikiamus bendrosiose ugdymo bei XI ir XII klasių ugdymo programose. Čia kyla du svarbūs klausimai.

1. Ar tose programose nurodomi žinių, gebėjimų ar kompetencijų lygiai tikrai grįsti svariais įrodymais, t. y. koks jų standartizavimo ir norminimo mechanizmas?

2. Kokiais įrodymais grįstos atitiktys tarp įvardijamo gebėjimo lygio ir brandos egzaminui teikiamos konkrečios užduoties, t. y. ar buvo preliminariai tikrintas matematikos egzamino panašaus tipo užduočių atlikties rezultatų skirstinio normalumas dar iki brandos egzamino?

Iš karto po brandos egzaminų rezultatų paskelbimo pamėginau iš paskelbtų penkių dalykų rezultatų atkurti bent apytikrius skirstinius, kurie pateikti 1 pav. Kreivės nubrėžtos tik per keturis koordinačių sistemos taškus, tad čia yra tik apytikris vaizdas susiorientavimui. Bet ir jis rodo, kad matematikos užduotys buvo akivaizdžiai per sunkios, o kitų dalykų (ypač anglų kalbos) – per lengvos. Nesenai paskelbta visų dalykų 2020 m. brandos egzaminų išsamesnė analizė, tiksliau nubrėžti skirstiniai, patikrinta užduočių skiriamoji geba. Patarčiau visų dalykų užduočių rengėjams giliau paanalizuoti tuos rezultatus.

Pagal normaliųjų skirstinių sudarymo empirines taisykles, jie turėtų atitikti tokius reikalavimus: vidutiniais balais (maždaug nuo 36 iki 65 balų) turėtų brandos egzaminą išlaikyti 68 proc. abiturientų, 14 proc. – 20–34 balų ir kiti 14 proc. – 66–80 balų, 4 proc. gautų – 20 ir mažiau balų (neišlaikiusieji) ir 4 proc. – labai gerai išlaikiusių (81–100 balų). Iš viso egzaminus turėtų išlaikyti ne mažiau 96 proc. studentų.

Štai tokiam skirstiniui ir turėtų būti parengtos brandos egzaminų užduotys. O kokie matematikos brandos egzamino, kurį laikė per 15000 abiturientų, rezultatai 2020 metais: 32,4 proc. neišlaikiusiųjų (pagal normalųjį skirstinį turėjo būti 4–5 proc.). Patenkinamąjį lygį pasiekė 39,3 proc. abiturientų.

Abi šios grupės aprėpia vos ne tris ketvirtadalius viso skirstinio ploto. Tikrai reikalas labiau negu rimtas, nes ypatingai nenormalus..

Bet kurioje mokslo srityje, o pastaraisiais metais ir praktinėse srityse (politikoje, pedagogikoje, medicinoje, ekonomikoje) vis madingesne tampa jau minėta frazė įrodymais grįstas sprendimas. Norėtųsi kad įrodymais grįstas būtų ir mokinių pasiekimų arba žinių vertinimas. Įrodymais grįsti turi būti ir abitūros egzaminų užduočių rinkiniai.

Čia mes pateiksime kelias rekomendacijas ką ir kaip daryti toliau, kad vėl „nesusimauti“ su tais brandos egzaminais.

1. Aiškiau (gal net Švietimo įstatyme) formuluoti mokinių pasiekimų (žinių) vertinimo tikslus. Ar norime patikrinti ugdymo programose numatytus tikslus (kurių realumu kartais tenka suabejoti), ar brandos egzaminais norime išreitinguoti savo kasmet mažėjančią abiturientų populiaciją (tai žinoti svarbu aukštosioms mokykloms). Man regis, brandos egzaminų pagrindinė paskirtis būtent tokia. Pasiekimų lygiui įvertinti ir palyginti juos su kitų šalių atitinkamais pasiekimais reikalingi kitokio pobūdžio lyginamieji tyrimai (beje, tokie tarptautiniai tyrimai periodiškai yra vykdomi).

2. Nuo 2006 m. kasmet šiek tiek koreguojamame Brandos egzaminų organizavimo ir vykdymo tvarkos aprašo punkte 2.11. rašoma: Kriterinis valstybinio brandos egzamino vertinimas – vertinimas pagal nustatytus vertinimo kriterijus ir kandidato brandos egzamino rezultato priskyrimas iš anksto nustatytam valstybinių brandos egzaminų pasiekimų lygiui (patenkinamam, pagrindiniam ar aukštesniajam).

Tie vertinimo kriterijai – tai programose išdėstyti reikalavimai. Testavimo praktikoje tokie užduočių kompleksai apibūdinami kriteriniu tinkamumu (validumu). Žvelgiant į matematikos egzamino rezultatų skirstinį, kyla daug abejonių, ar matematikos ugdymo programų reikalavimai adekvatūs mūsų mokinių intelektiniam potencialui ir amžiaus tarpsniams. Gal jie kaip kriterijai perdėm kabinetiniai, mintiniais išvedžiojimais, o ne empiriniais įrodymais grįsti. Arba mokyklos negali tuos kriterinius reikalavimus atitinkančias žinias perteikti savo mokiniams.

3. Turi būti įvairiapusiškai patikrintas egzaminų užduočių tinkamumas ir patikimumas, t. y. užduotis ne tik susieti su programos turiniu (ir joje numatytais kriterijais), bet ir atlikti preliminarų atrankinį panašių užduočių atlikties tyrimą tam, kad jas bent šiek tiek standartizuoti.

4. Po kiekvienos brandos egzaminų sesijos atlikti ne paviršutinišką, o gilesnę rezultatų analizę (reikalui esant pagalbon pasikviesti matematinės statistikos specialistus).

5. Bent apytikrė užduočių skiriamoji geba turi būti žinoma jau prieš egzaminą. Iškilus papildomiems vertinimo tikslams, į užduočių rinkinius gali būti įtrauktos tiek mažos, tiek didelės skiriamosios gebos užduotys, bet daugumos jų skiriamoji geba turėtų būti apie 50 ± 10 (skiriamoji geba 50, kai 50 proc. mokinių užduotį įveikia, ir 50 proc. neįveikia).

Baigiant šiuos pasamprotavimus (žinoma, diskutuotinus, t. y. nepretenduojančius į absoliučią tiesą) siūlau žvilgtelėti į 1 lentelę. Analizuojant matematikos brandos egzamino rezultatų savivaldybėse išklotinę užkliuvo santykinai dideli aukštesnių matematikos pasiekimų (86–100 balų) tarp miestų ir juos supančių rajonų skirtumai.

Nemaži skirtumai ir tarp ne didmiesčių tipo rajonų ir savivaldybių: štai Rietavas ir Pagėgiai – 6,45 ir 0,0; Šilalė ir Telšiai – 5,88 ir 0,4; Plungė ir Kelmė – 4,48 ir 0,0 ir pan. Manau, šie skirtumai nėra atsitiktiniai ir vykdant švietimo įstaigų pertvarką į tai reiktų atsižvelgti.

Gal kuris nors skaitytojas atsakys, kodėl didmiesčių prieigose esantys rajonai vidutiniškai net penkiais kartais atsilieka mokinių matematiniais gebėjimais nuo už kelių kilometrų esančio centro mokinių atitinkamų gebėjimų?";https://www.delfi.lt/news/ringas/lit/albinas-bagdonas-brandos-egzaminai-2021-matematikos-uzduociu-rengejai-vel-nesusimaukit-86991843;2021
Prasideda 4 ir 8 klasių mokinių matematikos ir skaitymo pasiekimų patikrinimas;2021-05-03 12:17:00;"Ji skelbia parengusi elektroninio nacionalinio mokinių pasiekimų patikrinimo užduotis, vykdymo tvarką ir taisykles. Šiuo patikrinimu siekiama modernizuoti mokinių pasiekimų vertinimą.

„Vienas didžiausių iššūkių už patikrinimo organizavimą atsakingiems mokyklų vadovams yra tai, jog dalis ketvirtokų lanko mokyklas, o dalis mokosi nuotoliniu būdu. Jeigu mokinių tėvams kiltų neaiškumų ar klausimų, pirmiausiai jie turėtų kreiptis į mokyklos administraciją, agentūros specialistai taip pat pasiruošę padėti“, – pranešime teigė agentūros direktorė Rūta Krasauskienė.

„Nors šis patikrinimas nėra privalomas, noriu pabrėžti, kad tai puiki galimybė mokiniams objektyviai įsivertinti savo gebėjimus, o jų tėvams ir mokytojams sužinoti ugdymo pasiekimų situaciją“, – sakė ji.

Ji pabrėžia, kad ketvirtokų patikrinimo rezultatai nebus naudojami svarstant, ar mokinys galės mokytis penktoje klasėje, taip pat ir aštuntokų rezultatai nelems perkėlimo į devintą klasę.

Patikrinimas, anot agentūros, skirtas įsivertinti mokinio pasiekimus ir tobulintinas mokymosi sritis.

„Šios klasės pasirinktos neatsitiktinai, nes jas baigus peržengiamas tam tikras mokymosi etapas. Ketvirtokai baigia pradinę mokyklą, o aštuntokai – pagrindinės mokyklos pirmąjį etapą“, – teigė R. Krasauskienė.

Nacionalinis mokinių pasiekimų patikrinimas gali būti vykdomas tiek mokykloje, tiek ir nuotoliniu būdu, dėl to sprendžia mokyklų vadovai.

Patikrinimas atliekamas tik elektroniniu būdu, todėl jei testo atlikimo metu iškils techninių kliūčių, mokiniai galės būti perkeliami į vėlesnį srautą. Apie visus nesklandumus užduočių atlikimo metu pirmiausiai reikia informuoti mokytoją, kuris pagal patikrinimo vykdymo tvarką padės išspręsti problemas.

Agentūra rekomenduoja patikrinimo užduotis atlikti naudojantis kompiuteriu, kad mokiniai ekrane matytų didesnę užduoties, ypač teksto, dalį ir su pele paprasčiau atliktų reikalingus veiksmus, tačiau jeigu mokinys visus metus mokėsi su planšete, atliekant užduotis rūpesčių neturėtų kilti.

Pirmadienį ir antradienį, gegužės 3 ir 4 dienomis, ketvirtokai atliks skaitymo testą, o gegužės 5 ir 6 dienomis bus vykdomas matematikos testas. Kiekvieno ketvirtokų testo atlikimui skiriamos 45 minutės. Tiek skaitymo, tiek matematikos užduotys yra parengtos ir lenkų bei rusų kalbomis mokiniams, kurie mokosi tautinių mažumų mokomąja kalba.

Aštuntokų patikrinimas prasidės savaite vėliau – gegužės 10 dieną. Lietuvių kalbos skaitymo testas vyks gegužės 10 ir 11 dienomis, o matematikos testas bus vykdomas gegužės 13 ir 14 dienomis. Aštuntokų testų atlikimui skiriama 60 minučių. Matematikos užduotis yra parengta ir lenkų bei rusų mokomąja kalba.

Dalyvavimas pasiekimų patikrinime sudarys galimybę savivaldybei ir mokykloms gauti apibendrintą grįžtamojo ryšio informaciją apie mokinių mokymosi rezultatus, informuoti apie mokinių pasiekimus mokinius ir jų tėvus.

Planuojama, kad pasiekimų patikrinimo vertinimai bus žinomi birželio pradžioje. Perėjimas nuo popierinio prie elektroninio mokinių pasiekimų vertinimo leis efektyviau naudoti surinktus duomenis, panaudojant juos ugdymo kokybei gerinti.";https://www.delfi.lt/news/daily/lithuania/prasideda-4-ir-8-klasiu-mokiniu-matematikos-ir-skaitymo-pasiekimu-patikrinimas-87092017;2021
Naujausiuose mokyklų reitinguose – privačių gimnazijų šuolis: valstybinės mokyklos pradeda atsilikti;2021-05-12 10:00:00;"„Reitingų“ žurnalo vyr. redaktorius Gintaras Sarafinas ir žurnalistė Jonė Kučinskaitė gautus duomenis pristatė trečiadienį surengtoje spaudos konferencijoje. Jie nurodė, kad iš viso vertino 368 gimnazijas, kurių abiturientai 2020 m. laikė valstybinius brandos egzaminus (VBE).

Jie pabrėžė, kad tiek tarptautinių tyrimų antrinės analizės, tiek nacionalinis gimnazijų reitingas, sudarytas remiantis VBE rezultatais, rodo tendenciją, kad savivaldybių ir valstybinės mokyklos pradeda atsilikti konkurencinėje kovoje su privačiomis mokyklomis.

„Viena vertus, tai yra gerai, kita vertus, tai dar labiau padidins socialinę atskirtį (tarp tėvų, išgalinčių mokslinti vaikus geriausiose privačiose mokyklose ir tėvų, tegalinčių rinktis artimiausią mokyklą, pagal gyvenamąją vietą). Ir ši konkurencija ypač ženkli Kaune bei Klaipėdoje“, – teigė reitingų sudarytojai.

Pasak jų, kol kas tik Vilniaus savivaldybės mokyklos yra sunkiau pajudinamos iš ilgus metus užimamų aukštų pozicijų.

„Tarkime, jeigu žvelgtume į geriausių atrankinių mokyklų dešimtuką, tai pamatytume, kad čia net 3 privačios mokyklos“.

Šiemet reitingo sudarytojai pastebėjo didelius poslinkius, kurie vyko Kaune, mat čia į viršų šovė Lietuvos sveikatos mokslų universiteto gimnazija, išstūmusi abi jėzuitų gimnazijas:

„Reitingų“ žurnalo autoriai pastebėjo, kad vadinamų neatrankinių mokyklų pirmąjį dešimtuką iššovė ir privačios mokyklos:

Pastebėjo įdomią tendenciją

Reitingų sudarytojų teigimu, įdomu tai, kad tarp 100-o geriausių šalies mokyklų net ketvirtadalis yra gimnazijos iš žemo socialinio - ekonominio konteksto savivaldybių.

„Taigi, nepaisant aptariamo konteksto, ketvirtadalis gimnazijų pasiekia gerų akademinių rezultatų, - sakė jie ir pateikė tokių mokyklų pavyzdžius.

Gerų rezultatų pasiekė: Lazdijų r. Seirijų A. Žmuidzinavičiaus gimnazija, Kupiškio L. Stuokos - Gucevičiaus gimnazija, Pasvalio P. Vileišio gimnazija, Prezidento J. Žemaičio gimnazija (Raseiniai), Zarasų „Ąžuolo“ gimnazija, Panevėžio r. Velžio gimnazija, Šiaulių r. Kuršėnų L. Ivinskio gimnazija, Biržų „Saulės“ gimnazija, Vilkaviškio „Aušros“ gimnazija, Joniškio „Aušros“ gimnazija, Pakruojo „Atžalyno“ gimnazija, Kelmės r. Kražių Ž. Liauksmino gimnazija, Jurbarko A. Giedraičio-Giedriaus gimnazija, Raseinių r. Viduklės S. Stanevičiaus gimnazija, Anykščių J. Biliūno gimnazija, Rokiškio r. Obelių gimnazija, Varėnos „Ąžuolo“ gimnazija, Kelmės r. Tytuvėnų gimnazija, Kalvarijos gimnazija, Šakių „Žiburio“ gimnazija, Pakruojo r. Linkuvos gimnazija, Alytaus r. Daugų V. Mirono gimnazija, Varėnos r. Valkininkų gimnazija, Skuodo P. Žadeikio gimnazija.“

Taip jau antrą kartą greta gimnazijos vietos reitinge pateikė ir vieno mokinio mokymo kiekvienoje gimnazijoje kainą, tačiau šio kriterijaus nevertino.

„Vieno mokinio ugdymo kainą pateikėme tik „Reitingų“ skaitytojų dėmesiui, idant mokinių tėvai patys įsitikintų, ar mokyklai sunkiai sekasi išmokyti mokinius akademinių dalykų bei užtikrinti gerą mikroklimatą dėl to, kad jos yra menkai finansuojamos, ar dėl kitų priežasčių“

Brangiausiai (nevertinant specializuotų mokyklų) vieno mokinio išlaikymas atsieina: Vilniaus r. Buivydžių T. Konvickio gimnazijoje – 8501 eurų, Neringos gimnazijoje – 7999 eurai, Vilniaus r. Medininkų šv. Kazimiero gimnazijoje – 7433 eurai, Vilkaviškio r. Gražiškių gimnazijoje – 7008 eurai, Trakų r. Onuškio D. Malinausko gimnazijoje – 6652 eurai.

O mažiausiai vieno mokinio mokymas atsieina šiose mokyklose: Kelmės J. Graičiūno gimnazijoje – 945 eurai, Vilniaus Gabijos gimnazijoje – 1358 eurai, Vilniaus Fabijoniškių gimnazijoje – 1612 eurų, Vilniaus Ozo gimnazijoje – 1622 eurai, Kauno J. Jablonskio gimnazijoje – 1789 eurai.

Įvertino pradines mokyklas ir progimnazijas

Žurnalas „Reitingai“ septintą kartą pristatė ir absoliučios daugumos šalies mokyklų, pastaruosius trejus metus dalyvavusių nacionaliniuose moksleivių pasiekimų patikrinimuose (anksčiau vadintuose standartizuotais testais) vertinimą.

Pagal ketvirtokų trejų paskutinių metų pasiekimus pirmauja:

1. Kauno P. Mašioto pradinė m-kla

2. Kauno m-kla – darželis „Šviesa“

3. Vilniaus darželis – m-kla „Dainorėliai“

O pagal aštuntokų trejų pastarųjų metų pasiekimus pirmauja:

1. Klaipėdos Tauralaukio progimnazija

2. Vilniaus J. Basanavičiaus progimnazija

3. Vilniaus Žemynos progimnazija

Įvertino ir pagrindines mokyklas

Penktą kartą buvo pristatytas ir pagrindinių mokyklų vertinimas, kuris atliktas, remiantis dešimtokų (pastarųjų trejų metų) laikytais pagrindinio ugdymo pasiekimų patikrinimo (PUPP) rezultatais.

Pasak reitingų sudarytojų, iš viso Lietuvoje yra apie 250 pagrindinių mokyklų, bet jų dydis yra skirtingas.

„Taigi, vertindami pagrindines mokyklas jas skirstėme pagal mokinių skaičių.“

Stipriausia pagrindinė mokykla kategorijoje nuo 1 iki 9 (dešimtokų) yra Lazdijų rajono Krosnos pagrindinė m-kla.

Stipriausia pagrindinė mokykla, kurioje mokosi iki 23 dešimtokų, yra Lazdijų rajono Šeštokų pagrindinė m-kla.

Stipriausia pagrindinė mokykla, kurioje mokosi daugiau nei 24 dešimtokai, yra Plungės Senamiesčio pagrindinė mokykla.

O tarp pagrindinių tautinių mažumų mokyklų stipriausia yra Senųjų Trakų A. Stelmachovskio pagrindinė mokykla.

Jausime ilgai karantino pasekmes

„Universitetų gimnazijose buvo tikrinami dvyliktokų pasiekimai ir lygis, tačiau paaiškėjo, kad abiturientų brandos egzaminų rezultatais, panašu, kad nesidžiaugsime. Tai nėra viena bėda, nes Lietuvoje bėdos po vieną nevaikšto, dažnai vaikšto būriais“, - surengtoje spaudos konferencijoje tikino G. Sarafinas.

Pasak jo, tų bėdų ypač daug švietime, todėl teigė, kad karantino pasekmes švietime teks „srėbti dar tikrai ilgai“.

„Ne tik akademinių pasiekimų, bet ir savijautos, psichologinių problemų, ir socialinių veiksnių, ir mokytojų pervargimo. Žvelgiant į tuos pačius paauglius pusė metų ant sofos (…) tiesiog pražūtinga. Blogiausia, kad ilgai murkdysime švietimo liūne, kaltų nebus. Nors bus – kovidas, karantinas.“

G. Sarafino nuomone, kad bus labai lengva mokykloms viską argumentuoti kovidu ateinančius kelerius metus, kai tik atsiras kažkokių problemų. Jo teigimu, atskirtis tik didės tarp atskirų regionų, o tai lems ne tik nukritusi motyvacija, bet ir kitokios galimybės.

„Vieni tėvai turi galimybių neišsemiamų ir samdo savo vaikams korepetitorių, todėl jie didelių problemų nepatirs, bet yra tėvų, kurie nepajėgia samdyti. Taigi, jiems bus tik sunkiau ir tie skirtumai, tos spragos vis didės, o pasivyti reikės metų ar dviejų. Išeiti iš dabartinės sumaišties švietime reiks ir laiko, ir pinigų.“

Pasak G. Sarafino, jaunuolių startinės pozicijos atskirose savivaldybėse skiriasi keletą kartų, o nuo to priklauso jų perspektyvos ir ateitis.

„Pernai akivaizdžiai matėme, kaip 5000 jaunuolių neišlaikė brandos egzamino ir jų planai žlugo. Kad ir kaip būtų liūdna pranešti, (…) bet šiandien ištisų savivaldybių mokiniams kai kurios prestižinės specialybės tampa neprieinamos, nes jie nepajėgia konkuruoti su bendraamžiais iš gerųjų mokyklų ir pažengusių savivaldybių.“

Anot reitingų sudarytojo, dėl to kalti ne vaikai, o aplinka, kurioje jie gyvena, taip pat tų savivaldybių administracijos tokius ženklus ignoruoja. Jis pradėjo nuo to, kad tikslieji mokslai Lietuvoje yra silpniausiai mokomi ir labai išsiskiria dėl to Kelmės r. arba Pagėgių savivaldybės.

„Šių rajonų ir regionų politikai bei tarnautojai puikiausiai mato, kad pusė 2020 m. abiturientų jų savivaldybėse tiesiog neišlaikė. Tai labai akivaizdžiai matosi, o tie, kurie išlaikė, labai silpnai. (…) Kad tai būtų tik šių metų tendencija, tikrai ne. Silpnai išmokoma ir kitų disciplinų, tačiau niekas nėra nekeičiama.“

Pavyzdžiui, Ignalinoje, sako jis, skaičiai yra pribloškiantys, mat pakenčiamai matematikos egzaminą šioje savivaldybėje išlaikė tik 7,5 proc. abiturientų, o neišlaikė du trečdaliai.

Privačių mokyklų spurtas

„Išryškėjo privačių mokyklų spurtas, atrankinių gimnazijų dešimtuke labai spurtavo LSMU gimnazija, kuri atsidūrė ketvirtoje pozicijoje tarp elitinių šalies gimnazijų. Taip pat ji išstūmė Jėzuitų gimnaziją, (…) Iš dešimties geriausių neatrankinių mokyklų net pusė yra privačios mokyklos. (…) Ką reiškia šis reiškinys? Viena vertus, gerai, kad tėvai gali būti ramūs, jog jų investicija atsipirks“, - sakė J. Kučinskaitė.

Pasak jos, 2018 m. buvo numatyta skirti beveik 5 mln. eurų bendrojo ugdymo tyrimų ir vertinimo stebėsenos plėtrai.

„Iš šios sumos 4,2 mln. eurų įsisavinta. Tai iš tikrųjų, tas pavadinimas galbūt skamba taip labai sudėtingai ir pedagogai, ko gero, tai supranta, kas po tuo slypi, o tėvai mažiau. (…) Turėjo būti sukurtos vadinamosios rubrikos, kad vienuoliktokai, dvyliktokai galėtų įsivertinti savo žinias ir prognozuoti savo rezultatą per valstybinius brandos egzaminus.“

J. Kučinskaitės teigimu, neretai matoma, kad mokiniai registruojasi laikyti valstybinė brandos egzaminą, tačiau neateina jo laikyti, nes paskutiniu metu išsigąsta.

„Jeigu veiktų tokios rubrikos, tiek mokiniai, tiek mokytojai galėtų gana tiksliai prognozuoti, (…) nes matome, kaip mokinių pažymiai nekoreliuoja su brandos egzaminų rezultatais. Taigi, mokinių gebėjimai turėjo būti sugraduoti tam tikromis pakopomis ir kiekvienas turėjo žinoti, kokios yra jo žinios ir kokie gebėjimai, taip pat, kokį pažymį galimai gaus per egzaminus.“

Reitingų sudarytoja tikino, kad rubrikų kūrimui išleista kone ketvirtis milijono, bet niekas jų iki šiol nėra matęs, o pinigai išleisti.

„Einame teisingu keliu“

Švietimo, mokslo ir sporto ministrė Jurgita Šiugždinienė, komentuodama „Reitingų“ paskelbtą informaciją, teigė, kad tai, kad savivaldybių ir valstybinės mokyklos pradeda atsilikti konkurencinėje kovoje su privačiomis mokyklomis, dar kartą parodo, „kad einame teisingu keliu, pasiryžę įgyvendinti „Tūkstantmečio mokyklų“ programą“ .

„Ji skirta nuosekliai atnaujinti visas Lietuvos mokyklas ir sudaryti lygiavertes ugdymo sąlygas visiems vaikams, nepriklausomai nuo šeimos gyvenamos vietos ir socialinės padėties.

Ši programa padės stiprinti savivaldybėse jau veikiančias mokyklas, pakilti joms į aukštesnį lygį. Tai nebus statybų programa, o jau esamų mokyklų stiprinimas“, - tikino ji.

Ministrės teigimu, jau pirmojo etapo metu programa bus įgyvendinta ne mažiau kaip 80 proc. Lietuvos savivaldybių. Programa atlieps konkrečius savivaldybių bendrojo ugdymo mokyklų stiprinimo poreikius ir tai bus susitarimas su savivaldybe dėl konkrečių ugdymo standarto tikslų pasiekimo programoje dalyvaujančiose savivaldybėse.

„Vienas iš reikalavimų mokykloms, kurios norės dalyvauti programoje, bus, kad šios mokyklos neorganizuos mokinių atrankos. Nacionalinėje švietimo agentūroje veiks kompetencijų centras, kuris teiks konsultacijas ir metodologinę pagalbą savivaldybių mokyklų tinklui.

Parama mokykloms bus skiriama dviem kryptimis. Pirmiausia – mokyklų bendruomenių kompetencijoms stiprinti – įtraukiojo ugdymo, gamtos mokslų, technologijų, inžinerijos, ir matematikos meninio ugdymo (STEAM), ir organizacijos vystymo srityse. Antra – finansavimas bus skiriamas jau esančių mokyklų fizinei aplinkai gerinti (laboratorijos, mokomieji kabinetai, individualaus mokymosi, sporto ir poilsio erdvės ir pan.).“

J. Šiugždinienė sakė, kad įgyvendinant programą ypatingas dėmesys bus skiriamas įtraukaus ugdymo ekosistemai mokyklose sukurti ir tinklaveika grįstam ugdymo organizavimui bei valdymui diegti. Programos sukurta infrastruktūra ir intelektiniai resursai bus prieinami visų savivaldybės mokyklų mokiniams bei mokytojams.

„Paraiškas dalyvauti programoje teiks savivaldybės. Viena savivaldybė ar kelios savivaldybės kartu, pvz. didmiesčio ir žiedinė savivaldybė, kelios greta esančios nedidelės savivaldybės ir pan., t. y. bus skatinama mokyklų tinklaveika, neapsiribojant vienos savivaldybės teritorija.

Dar tebevyksta derybos su Europos Komisija dėl šios programos įgyvendinimo. „Tūkstantmečio mokyklų“ pažangos programos įgyvendinimui numatyta skirti 210 mln. eurų investicijų iš Ekonomikos gaivinimo ir atsparumo didinimo plano (RRF) 2021–2026 metų laikotarpiui. Lėšos skiriamos programai įgyvendinti savivaldybes pasieks etapais, pagal pateiktus projektus.“";https://www.delfi.lt/news/daily/education/naujausiuose-mokyklu-reitinguose-privaciu-gimnaziju-suolis-valstybines-mokyklos-pradeda-atsilikti-87163091;2021
Gimnazijų reitingas atsakė į klausimą, ar mokymosi lygį lemia savivaldybės gerovė;2021-05-12 11:47:00;"Kaip rašoma trečiadienį paskelbtame pranešime, nacionalinis gimnazijų reitingas, kuris buvo sudarytas remiantis Valstybių brandos egzaminių (VBE) rezultatais, rodo, kad savivaldybių ir valstybinės mokyklos pradeda atsilikti konkurencinėje kovoje su privačiomis mokyklomis. Tačiau vertinant mokyklų pasiekimus pagal savivaldybių socialinį ekonominį gyventojų kontekstą, tarp 100-o geriausių šalies gimnazijų, ketvirtadalis jų yra iš žemo socialinio ekonominio konteksto savivaldybių.

„Tarp 100 geriausių šalies mokyklų net ketvirtadalis yra gimnazijos iš žemo socialinio ekonominio konteksto savivaldybių. Taigi, nepaisant aptariamo konteksto, ketvirtadalis gimnazijų pasiekia gerų akademinių rezultatų, tai:

Lazdijų r. Seirijų A. Žmuidzinavičiaus gimnazija, Kupiškio L. Stuokos-Gucevičiaus gimnazija, Pasvalio P. Vileišio gimnazija, Prezidento J. Žemaičio gimnazija (Raseiniai), Zarasų „Ąžuolo“ gimnazija, Panevėžio r. Velžio gimnazija, Šiaulių r. Kuršėnų L. Ivinskio gimnazija, Biržų „Saulės“ gimnazija, Vilkaviškio „Aušros“ gimnazija, Joniškio „Aušros“ gimnazija, Pakruojo „Atžalyno“ gimnazija, Kelmės r. Kražių Ž. Liauksmino gimnazija, Jurbarko A. Giedraičio-Giedriaus gimnazija, Raseinių r. Viduklės S. Stanevičiaus gimnazija, Anykščių J. Biliūno gimnazija, Rokiškio r. Obelių gimnazija, Varėnos „Ąžuolo“ gimnazija, Kelmės r. Tytuvėnų gimnazija, Kalvarijos gimnazija, Šakių „Žiburio“ gimnazija, Pakruojo r. Linkuvos gimnazija, Alytaus r. Daugų V. Mirono gimnazija, Varėnos r. Valkininkų gimnazija, Skuodo P. Žadeikio gimnazija“,- rašoma žurnalo „Reitingai“ pranešime.

Iš viso vertintos 368 gimnazijos, kurių abiturientai 2020 m. laikė valstybinius brandos egzaminus (VBE).

Mokinių atrankų nedarančių mokyklų top 10

Tarp neatrankinių mokyklų pirmajame dešimtuke pusė yra privačios mokyklos:

1. Klaipėdos licėjus
2. Panevėžio J. Balčikonio gimnazija
3. Vilniaus S. Daukanto gimnazija
4. Kauno „Saulės“ gimnazija
5. Šiaulių J. Janonio gimnazija
6. „Saulės“ privati gimnazija (Vilnius)
7. Vilniaus Žvėryno gimnazija
8. Vilniaus Valdorfo mokykla
9. Pranciškonų gimnazija (Kretinga)
10. Marijampolės šv. Cecilijos gimn.
Geriausių mokinius atsirenkančių mokyklų reitingai
Šiemet poslinkiai vyko Kaune, čia į viršų šovė Lietuvos sveikatos mokslų universiteto gimnazija, išstūmusi abi jėzuitų gimnazijas.
1. Vilniaus licėjus
2. KTU gimnazija
3. Vilniaus Žirmūnų gimnazija
4. LSMU gimnazija
5. Vilniaus M. Biržiškos gimnazija

Brangiausiai (jei nevertintume specializuotų mokyklų) vieno mokinio išlaikymas atsieina:

Vilniaus r. Buivydžių T. Konvickio gimnazijoje – 8501 euras, Neringos gimnazijoje – 7999 eurai, Vilniaus r. Medininkų šv. Kazimiero gimnazijoje – 7433 eurai, Vilkaviškio r. Gražiškių gimnazijoje – 7008 eurai, Trakų r. Onuškio D. Malinausko gimnazijoje – 6652 eurai.
O mažiausiai vieno mokinio mokymas atsieina šiose mokyklose:
Kelmės J. Graičiūno gimnazijoje – 945 eurai, Vilniaus Gabijos gimnazijoje – 1358 eurai, Vilniaus Fabijoniškių gimnazijoje – 1612 eurų, Vilniaus Ozo gimnazijoje – 1622 eurai, Kauno J. Jablonskio gimnazijoje – 1789 eurai.

Pradinių mokyklų ir progimnazijų vertinimas

Žurnalas „Reitingai“ septintą kartą pristato ir šalies mokyklų, pastaruosius trejus metus dalyvavusių nacionaliniuose moksleivių pasiekimų patikrinimuose (anksčiau vadintuose standartizuotais testais) vertinimą.

Pagal ketvirtokų trejų paskutinių metų pasiekimus pirmauja:

1. Kauno P. Mašioto pradinė m-kla
2. Kauno m-kla-darželis “Šviesa”
3. Vilniaus darželis–m-kla „Dainorėliai“

O pagal aštuntokų trejų pastarųjų metų pasiekimus pirmauja:

1. Klaipėdos Tauralaukio progimnazija
2. Vilniaus J. Basanavičiaus progimnazija
3. Vilniaus Žemynos progimnazija";https://www.delfi.lt/news/daily/lithuania/gimnaziju-reitingas-atsake-i-klausima-ar-mokymosi-lygi-lemia-savivaldybes-gerove-87169965;2021
Privačiam universitetui pamatus klojęs Chmieliauskas: esu Kauno bachūras su moksliuko etikete;2021-10-09 18:47:00;;https://www.delfi.lt/verslo-poziuris/specialus-interviu/privaciam-universitetui-pamatus-klojes-chmieliauskas-esu-kauno-bachuras-su-moksliuko-etikete-88381731;2021
Mokinių laukia gausybė pokyčių: planuoja keisti brandos egzaminų tvarką, kai kurių dalykų galbūt visai atsisakys;2021-11-03 11:17:00;"Vienas iš pagrindinių ministerijos planų viduriniame ugdyme, pasak jos, yra siekis atsisakyti daugelio dalykų skirstymo į išplėstinį (A) ir bendrąjį (B) kursus. Taip pat planuojama keisti ir brandos egzaminų tvarką.

„Turbūt svarbiausias šio naujo modelio dalykas, kad bus žymiai daugiau dėmesio tarpiniams vertinimams ir atsisakoma momentinio pamatavimo egzaminų. Keičiasi sistema“, – komiteto posėdyje kalbėjo J. Šiugždinienė.

Pasak jos, ketinama atsisakyti daugelio dalykų programų skirstymo į lygius.

„Taip pat bus atsisakoma A ir B lygių. Liktų tik lietuvių kalbos ir matematikos bendrasis kursas“, – aiškino ministrė.

Nors ji kol kas nedetalizavo planuojamų pokyčių, tačiau užsiminė, kad Švietimo, mokslo ir sporto ministerija artimiausiu metu pradės diskusijas su visomis suinteresuotomis pusėmis.

„Modelis yra pasiūlytas. Turėsime turbūt ir mes galimybių detaliau padiskutuoti šiuo klausimu, pradėsime platesnes konsultacijas“, – pridūrė J. Šiugždinienė.

Kaip informuojama išplatintame pranešime, ministerija, tardamasi su švietimo bendruomene, rengia vidurinio ugdymo ir brandos egzaminų sistemos pertvarką. Jos tikslas - sudaryti kuo geresnes galimybes gimnazistams nuosekliau mokytis, siekti geresnių rezultatų, susitelkti ne tik į baigiamuosius egzaminus, bet mokymąsi visus mokslo metus, įgyti gyvenime reikalingų kompetencijų.

„Siekiame patobulinti sistemą, sudėti labai aiškius akcentus į nuolatinę mokinių pažangą ir gyvenimui reikalingų kompetencijų vystymą. Šiuo metu ypač paskutinėse klasėse labai daug reikšmės teikiama pasiruošimui baigiamiesiems egzaminams ir per mažai mokinio pažangai per visus jo mokymosi metus. O juk pagrindai dedami tikrai ne baigiamose klasėse. Be to, šiuo metu viduriniame ugdyme daugiau dėmesio skiriama žinių įgijimui, tačiau trūksta laiko pritaikyti ir kūrybiškai jas panaudoti“, - sako švietimo, mokslo ir sporto ministrė Jurgita Šiugždinienė.

Dabar peržiūrima vidurinio ugdymo struktūra, turinys ir dalykams mokytis skiriamas laikas (bendrasis kursas liktų tik lietuvių kalbos ir matematikos pamokose), numatoma papildyti naujais mokinio pasirenkamaisiais dalykais - tokiais, kaip filosofija, inžinerinės technologijos, ekonomika ir verslumas. Numatoma daugiau laiko suteikti praktinėms, socialinėms, pilietinėms veikloms. Kartu peržiūrima ir visa mokinių vertinimo sistema – nacionaliniai ir pagrindinio ugdymo mokinių pasiekimų patikrinimai.

Mokinio pasiekimai stebimi visą mokymosi laiką

Planuojama, kad mokinio pažanga bus stebima visus jo mokymosi metus, nesikoncentruojant tik į baigiamąsias klases ir egzaminus. Siekiama, kad į trečiąją gimnazijos klasę ateitų pasirengę mokytis mokiniai.

„Šiuo metu viduriniame ugdyme gali mokytis ir tie, kurie turi didelių spragų. Tokiu atveju mokymasis III ir IV gimnazijos klasėse gali dar labiau demotyvuoti mokinius, nes labai sunku siekti viduriniame ugdyme numatytų tikslų. Kad taip nebūtų, pirmiausia turi keistis nacionalinių mokinių ir pagrindinio ugdymo pasiekimų patikrinimo svarba – jie turi tapti tikru instrumentu mokiniui stebėti savo pažangą, laiku gauti mokymosi pagalbą ir padėti apsispręsti dėl tolesnio kelio, o galbūt ir profilio pasirinkimo“, - sako viceministras Ramūnas Skaudžius.

Po 4 ir 8 klasių mokiniams, nepasiekiantiems patenkinamo pasiekimų lygmens, turėtų būti suteikiama pagalba. Dažnai po 4 ir 8 klasės mokinys keičia mokyklą ir mokytojas naujoje mokykloje neturi informacijos apie pasiekimus ar žinių ir kompetencijų spragas. Būtų užtikrinta, kad informacija apie pasiekimus keliautų paskui mokinį, kaupiant duomenis apie mokymosi rezultatus švietimo informacinėje sistemoje. Taigi mokyklos ir mokytojas galėtų matyti vaiko pažangą viso bendrojo ugdymo metu. Taip pat svarstoma apie tikslines vasaros stovyklas ar papildomą mokymosi valandą 5 bei 9 klasėje mokiniams, kuriems reikia papildomos mokymosi pagalbos.

Atsisakoma vienkartinio momentinio pamatavimo egzaminu

Numatoma atsisakyti vienkartinio momentinio žinių pamatavimo egzaminu, vertinimą papildant kompiuterizuotais, visų mokyklų mokiniams vieningais tarpiniais vertinimais III ir IV gimnazijos klasėse. Jie ne tik fiksuotų pasiekimus, bet ir vertintų pažangą, laiku nustatytų spragas, mokiniui būtų suteikiama reikiama mokymosi pagalba.

Visų mokinio pasirinktų dalykų tarpiniai atsiskaitymai būtų privalomi, tačiau būtų galima nelaikyti baigiamojo egzamino, jei jis nebūtinas baigiant gimnaziją ar stojant į aukštąją mokyklą.

„Reikia pabrėžti, kad nesiekiama didinti mokinių pasiekimų testavimo, tačiau norima visapusiškai išnaudoti turimą vertinimo sistemą stebėti pažangai. Gimnazistai visus dvejus vidurinio mokymosi metus galės nuosekliai mokytis, neatidėti iki IV gimnazijos klasės pavasario“, - sako R. Skaudžius.

Brandos atestate kartu su metiniais pažymiais bei brandos egzaminų rezultatais būtų pateikiama daugiau informacijos apie mokinio pasiekimus: tarpiniai visuotiniai vertinimai, brandos darbo, socialinės – pilietinės veiklos įvertinimai. Taigi tai būtų ir galimybė aukštosios mokykloms vertinti mokinių pažangą ir motyvaciją. Siekiama, kad brandos atestatas taptų elektroniniu dokumentu.

„Šis pokytis patį vertinimą padarytų nuoseklesnį, labiau išdėstytą laike. Skatintų mokinius mokytis nuolat ir sistemingai. Būtų labiau pasitikima bendrojo ugdymo mokykla. Būtų eliminuoti tokie įvykiai, kuomet pareigingi, kruopštūs ir nuolat besimokantys mokiniai iš susijaudinimo prastai pasirodo egzamino metu. Net ir studentams universitetuose kiekvieno dalyko vertinimas susideda iš daugelio komponentų, tačiau mokiniai mokyklose kažkodėl vis dar turi pakankamai drastišką diagnostinį, o ne kaupiamąjį vertinimą“, - sako Lietuvos mokyklų vadovų asociacijos prezidentas, KTU inžinerijos licėjaus direktorius Dainius Žvirdauskas.

Kol kas diskutuojama, kiek egzaminų reikėtų išlaikyti, norint gauti brandos atestatą. Pirminis siūlymas, jog būtų tik valstybiniai egzaminai: du privalomi (matematikos bei lietuvių kalbos ir literatūros) bei vienas pasirenkamas egzaminas, o mokantis profesinėse mokyklose – du privalomi (matematikos bei lietuvių kalbos ir literatūros) ir kvalifikacijos egzaminas.

Numatoma, kad ateityje brandos darbas ir socialinė bei pilietinė veikla abiturientams taip pat būtų privalomi. Šios veiklos užtikrintų pusiausvyrą tarp akademinių žinių, tyrinėjimu grįsto mokymosi ir į praktinę veiklą orientuoto ugdymo, skatintų mokinių sąmoningumą ir pilietinę brandą. Šiuo metu brandos darbas yra vienas iš pasirenkamųjų mokyklinių egzaminų, jis neprivalomas, mokiniai jį gali rengti iki dvejų mokslo metų ir derinti įvairių dalykų žinias bei gebėjimus: gamtos ir socialinių mokslų, informacinių technologijų ir kt.

Pokyčiams pasirengti – ne mažiau kaip dveji metai

Vertinimo pokyčius viduriniame ugdyme rengia Švietimo, mokslo ir sporto ministerijos suburta darbo grupė, kurioje yra gimnazijų, kolegijų, universitetų, pedagogų asociacijų, mokinių, Lietuvos švietimo tarybos, edukologų ir kiti atstovai.

Šiuo metu darbo grupės nariai svarsto siūlymus savo bendruomenėse. Visus sprendimus tikimasi priimti po diskusijų švietimo bendruomenėje. Siūloma, kad pasikeitimai įsigaliotų brandos egzaminus laikantiesiems 2025 metais, o brandos darbas taptų privalomas mokyklas baigsiantiems 2027 m.

Būsimiems abiturientams pokyčių išvengti nepavyks: įstoti į aukštąją mokyklą bus sunkiau

„Delfi“ jau anksčiau domėjosi, kokie yra planuojami pokyčiai. Įgyti vidurinį išsilavinimą šalies mokyklose gali tapti sudėtingiau. Nacionalinė švietimo agentūra (NŠA) parengė siūlymus Švietimo, mokslo ir sporto ministerijai (ŠMSM), kaip būtų galima keisti mokyklos baigiamąjį vertinimą. Vienas pagrindinių siūlymų – pereiti prie kaupiamojo įvertinimo. Nors ir specialistai įžvelgia gerų dalykų šiuose pakeitimuose, bet kartu mato grėsmę, kad vidurinis mokslas gali tapti sunkiau prieinamu.

NŠA nurodė, kad siekiant pereiti prie kaupiamojo vertinimo, vienas siūlomų optimaliausių variantų – tarpinių patikrinimų rezultatus paversti baigiamųjų įvertinimų dalimi. Siūloma, kad tai galima įgyvendinti tarpinius patikrinimus laikant valstybinio brandos egzamino dalimi arba formuojant naują baigiamąjį įvertinimą. Tokia sistema, pasak agentūros, taikoma Prancūzijoje, Danijoje, Slovėnijoje.

„Tarpinių patikrinimų rezultatai galėtų būti naudojami ir kaip slenkstis: laikyti brandos egzaminus galėtų tik surinkę minimalų balų skaičių tarpiniuose patikrinimuose. Slenksčiai taikomi Italijoje, Suomijoje.

Tarpiniai patikrinimai galėtų sudaryti 20–40 proc. baigiamųjų įvertinimų. Būtų įtraukiami 3 dalykų (lietuvių kalbos ir literatūros, matematikos ir užsienio kalbos) tarpiniai pasiekimai. Kiekvienam dalykui reikėtų atlikti 3 patikrinimus. Tarpinių patikrinimų vertinimas galėtų būti įvairus: dalis jų vertinama automatiškai elektroninėje erdvėje, dalis – mišriai, t. y. ir elektroniniu būdu, ir žodžiu“, – paaiškina NŠA.

Taip pat pridūrė, kad tai yra susiję su atnaujinamu vidurinio ugdymo modeliu.

Kantauskas: sistema sudėtingėja

Lietuvos gimnazijų asociacijos (LGA) prezidentas Vytautas Kantauskas komentavo, kad keičiasi vidurinio ugdymo sąranga, tad tuo pačiu turėtų keistis ir vertinimas.

„Todėl sudaryta grupė kalba apie vertinimą. Aišku, visų nuomonės skirtingos, nes visi atstovauja skirtingoms organizacijoms. Tiesa, kad turi būti vertinimas baigus vidurinį ugdymą ir mūsų tokia nuomonė, kad vertinimas turėtų būti dviem aspektais: vertinimas tiems mokiniams, kurie nori įgyti vidurinį išsilavinimą ir didesni reikalavimai tiems, kurie nori stoti į aukštąsias mokyklas“, – teigė jis.

Pasak prezidento, ne visi nori stoti į aukštąją mokyklą po vidurinės mokyklos baigimo.

„Taigi, tomis temomis ir kalbame, aiškinamės dėl vertinimo ir manome, kad norintiems tik įgyti vidurinį išsilavinimą tas vertinimas turėtų būti paprastesnis. Iš esmės yra kalbama apie du egzaminus ir brandos darbą arba tris egzaminus be brandos darbo, kad mokinys gautų vidurinį išsilavinimą. Žinoma, norintiems stoti į aukštąsias mokyklas turėtų būti aukštesni reikalavimai. Mažiausiai – keturi egzaminai.“

Jo nuomone, šiuo atžvilgiu jokio palengvinimo nėra, bet yra tik sistemos sudėtingėjimas.

„Gauti vidurinį išsilavinimą bus truputį sudėtingiau, nes tai jau yra įrašyta į vidurinio ugdymo sąrangą. Ten yra privalomi pasirenkamieji dalykai ir, aišku, iš tų privalomų dalykų numatyta, kad būtų laikomi egzaminai. Vienu žodžiu, kad mokytųsi ir matytų tą prasmę“, – sakė V. Kantauskas.

LGA prezidentas nurodė, kad būtų privalomi lietuvių kalba ir matematika, o pasirenkamuosius dalykus rinktųsi iš gamtos mokslų, socialinių mokslų, užsienio kalbų blokų ir t. t.

„Tada iš jų taip pat galėtų laikyti egzaminus. Tokia yra idėja.“

Pirmiausia, aiškino V. Kantauskas, kad taip bus daroma dėl to, kad ateitų mokytis motyvuoti vaikai ir kad pasirinktų dalykų mokymasis įgautų kažkokį įprasminimą.

„Taip pat, kad nesimokytų vien tam, kad mokytųsi ir kad tas įprasminimas būtų egzaminas. Tokie yra tos darbo grupės motyvai ir tokiu būdu yra siekiama tą mokinių motyvaciją didinti. Tuo pačiu, ir mokymosi vertę.

Mano, aišku, asmeninė nuomonė yra truputį kitokia, nes manau, kad vidurinis išsilavinimas yra susiejamas su branda ir atitinkamų kompetencijų įgijimu. Aišku, kad tos kompetencijos turėtų būti tikrinamos, o nesimokama dėl egzamino, o mokomasi dėl žinių ir gebėjimų. Tas baigimas turėtų būti paprastesnis ir daugiau lemti metiniai pažymiai. Egzaminų kiekis yra užtektinas ir jo didinti nereikėtų“, – akcentavo jis.

Kol kas, teigė LGA prezidentas, darbo grupė svarsto variantą, kad norintiems įgyti vidurinį išsilavinimą reikia išlaikyti du egzaminus ir padaryti brandos darbą (arba išlaikyti egzaminą), o stojant į aukštąsias – privalomi mažiausiai keturi egzaminai. Taip pat pridūrė, kad per metus mokinius galėtų vertinti ir įvedant tarpinius vertinimus, kurie galėtų prisidėti ir prie egzamino vertinimo, kurį laiko.

„Tikrai nebus mažinamas egzaminų skaičius. Taip pat bus keičiama ir vidurinio ugdymo sąranga – seniau trečios gimnazijos klasės mokiniai susidarydavo individualizuotą ugdymo planą, o dabar bus privalomi du dalykai ir galės rinktis iš dalykų blokų – iš gamtos mokslų, iš dailės, iš socialinių mokslų, iš kalbų mokslų. Bus tik vienas lygis – aukštesnysis tų dalykų, kuriuos pasirenka. Pavyzdžiui, pasirinks biologiją ir bus tik aukštesnysis lygis. Aišku, prieinamumas yra susiaurinamas įgyti vidurinį išsilavinimą“, – tikino V. Kantauskas.

Žvirdauskas: sprendimas yra pribrendęs jau seniai

Vis dėlto Lietuvos mokyklų vadovų asociacijos (LMVA) prezidentas Dainius Žvirdauskas pozityviau žvelgė į planuojamus pokyčius vidurinį mokslą vykdančioms mokykloms.

„Manau, šis sprendimas dėl to vertinimo sistemos pokyčių yra pribrendęs ir jau seniai. Ačiū Dievui, kad tam ryžtamasi. Pagalvokite, jeigu sugalvotume tam tikrą idealų mokymąsi. Tai visi sakytume, kad vaikas turi mokytis sistemingai, nuosekliai, o ne kažkokiais tarpais, kai daugiau pasimoko, o paskui spragos.

Manau, vertinimo sistema, kurioje būtų kažkoks kaupiamasis vertinimas ir kad 10-11 klasės vertinimai būtų dalis baigiamojo vertinimo, man atrodo, yra pozityvu. Tai skatins mokinius mokytis nuosekliai, nuolat siekti to rezultato. Mokytojai, savo ruožtu, turės atsakingiau vertinti, todėl aš tikrai palaikau šį dalyką“, – sakė jis.

D. Žvirdauskas pasakojo, kad pats aštuonerius metus dirbo universitete ir ten buvo dalis atsiskaitymo išskaidyta.

„Iš koliokviumų, tarpinių atsiskaitymų, iš galutinio egzamino vertinimo ir pan. Man atrodo, kad mokiniams tokią vertinimo sistemą supratus, gerai ją išaiškinus, pasieksime geresnių rezultatų ir mokiniai nepaliks savo likimo geresnėms dienoms.

Žinote, jeigu jaunam žmogui trūksta motyvacijos ir jis galvoja „gal kaip nors, gal pasiruošiu tą paskutinę naktį“, tai, ko gero, reiktų taip nebemąstyti ir organizuoti savo mokymąsi, karjerą sistemingai ir nuosekliai“, – pasakojo jis.

Pasiteiravus jo, ar nėra rizikos, kad tarpiniai vertinimai gali būti ne tokie objektyvūs, LMVA prezidentas nurodė, kad yra pakankamai instrumentų to išvengti.

„Galbūt dėl to, kad mes vis dar atėję iš tos Rytų Europos, per mažai iš principo pasitikime mokykla ir jos vertinimais. Jeigu mes turėtume skandinavų, Danijos, Olandijos, galbūt ir Vokietijos atskirų regionų švietimo sistemas, tai ten iš principo pasitikima mokykla.

Kiekviena mokykla žino, kad yra sudaromas jų vertinimo patikimumo indeksas. Universitetai, tarkime, jau dabar tai daro ir jeigu mokiniai turi vienokius įvertinimus egzamininių dalykų ir po to mato, kad vienos įstaigos įvertinimas atitinka realybę, o kitos – galbūt net pažemintas vertinimas. <...>. Taigi, kelias turėtų būtų toks, kad reikia analizuoti duomenis, ar tikrai buvo gerai įvertinta ir ar tas pažymys yra objektyvus.“

Jis pažymėjo, kad būna tam tikra paklaida, taip pat pasitaiko, kad stropūs ir gabūs mokiniai, deja, per egzaminą susijaudina.

„Sakykime, jie gali per egzaminą labai susijaudinti ir netekti galimybės studijuoti, nors ir sistemingai dirbo. Taigi, mes galime toje vietoje tam tikra prasme panaikinti „šoko terapiją“ ir mokinys galės būti užtikrintesnis per egzaminą.

Man atrodo, kad mūsų visuomenė pribrendo tam tikrai evoliucijai prie labiau humaniškesnių sprendimų ir kelias tokios vertinimo sistemos link yra modernus ir teisingas“, – apibendrino D. Žvirdauskas.

Pokyčiai – ne anksčiau nei nuo 2023 m.

Švietimo, mokslo ir sporto viceministras Ramūnas Skaudžius teigė, kad dabar veikianti brandos egzaminų sistema per daug orientuota į mokinių akademinius rezultatus, neskatina ugdyti gebėjimų, reikalingų žinioms taikyti. Taip esą siaurinamas ugdymo turinys ir mokiniams nesuteikiamas visavertis ugdymas.
„Baigiant vidurinio ugdymo programą nepakankamai vertinama branda plačiąja prasme, nes privalomas brandos vertinimas apsiriboja tik dviem privalomais brandos egzaminais ir teigiamais paskutinių mokymosi metų metiniais įvertinimais. Judant kompetencijomis grįsto ugdymo turinio link, greta egzamino, kaip būdo įvertinti mokinių pasiekimus programos pabaigoje, turėtų rastis kitos galimybės.

Kompetencijų vertinimas reikalauja daugiau nei momentinio „popieriaus ir pieštuko“ tipo testo, o sudaryti sąlygas atskleisti mokinio potencialą įvairesniais būdais. Viduriniame ugdyme trūksta galimybių įveiklinti tai, ko buvo mokomasi, brandos darbą renkasi nedaug mokinių, o socialinė ir pilietinė veikla, atspindinti asmens brandumą dalyvauti socialiniame visuomenės gyvenime, nėra skatinama. Dėl to būtini egzaminų sistemos pokyčiai.

Šiuo metu suburta darbo grupė, kurioje yra gimnazijų, kolegijų, universitetų, pedagogų asociacijų, mokinių, Lietuvos švietimo tarybos, edukologų ir kiti atstovai. Šios darbo tikslas – pateikti siūlymus ir rekomendacijas dėl vertinimo pokyčių nuo 2025 metų. Darbo grupė vieningai sutarė, kad labai svarbu ne tik keliami reikalavimai vidurinio ugdymo baigimui, bet ir tai, kaip pasiruošęs mokinys ateina į III gimnazijos klasę. Siūloma, kad nacionaliniai mokinių pažangos patikrinimai 4 ir 8 klasėse ir pagrindinio ugdymo pasiekimų patikrinimas (PUPP) 10 klasėje taptų įrankiu siekti geresnių mokinių mokymosi rezultatų, o mokytojams – vertinti tiksliau, kad vertinimas skirtingose mokyklose taptų vienodesnis.

Darbo grupė svarsto galimybę įvesti tarpinius mokinių atsiskaitymus, diegiant kaupiamąjį vertinimą viduriniame ugdyme. Taigi galutinį pažymį brandos atestate lemtų ne tik egzamino rezultatas.

Diskutuojama, kiek egzaminų reikėtų išlaikyti, norint gauti brandos atestatą. Pirminis siūlymas, jog būtų tik valstybiniai egzaminai: du privalomi (matematikos bei lietuvių kalbos ir literatūros) bei vienas pasirenkamas egzaminas. Numatoma, kad brandos darbas ir socialinė bei pilietinė veikla abiturientams taip pat bus privalomi. Šios veiklos užtikrintų pusiausvyrą tarp akademinių žinių, tyrinėjimu grįsto mokymosi ir į praktinę veiklą orientuoto ugdymo, skatintų mokinių sąmoningumą ir pilietinę brandą.

Šiuo metu darbo grupės nariai svarsto pirminį siūlymą savo bendruomenėse. Visus sprendimus darbo grupėje tikimasi priimti iki metų pabaigos, po diskusijų švietimo bendruomenėje. Nauja egzaminų sistema būtų pradėta diegti ne anksčiau kaip nuo 2023 m.“, – komentavo viceministras.";https://www.delfi.lt/news/daily/lithuania/mokiniu-laukia-gausybe-pokyciu-planuoja-keisti-brandos-egzaminu-tvarka-kai-kuriu-dalyku-galbut-visai-atsisakys-88576285;2021
Šiugždinienė: vaikams privalome sukurti sąlygas mokytis nuosekliai, ne tik atėjus laikui ruoštis egzaminams;2021-12-14 17:00:00;"ŠMSM teigimu, tai užtikrintų Švietimo, mokslo ir sporto ministerijos Vyriausybei teikiami derinti Švietimo įstatymo pakeitimai, kuriais siekiama aukštesnės ugdymo kokybės visiems mokiniams. Savo pasiūlymus gali teikti suinteresuotos institucijos ir švietimo bendruomenė.

Tikslingas vertinimas ir nuoseklus grįžtamasis ryšys

Tokie siūlymai – viena iš planuojamos mokinių pasiekimų vertinimo kaitos dalių, rašoma ministerijos pranešime spaudai. Pasiūlymus parengė ŠMSM suburta darbo grupė, kurioje dirbo mokyklų vadovų, profesinio mokymo įstaigų, kolegijų, universitetų, pedagogų asociacijų, edukologų atstovai. Pokyčiai bus įgyvendinami palaipsniui, dėl jų tariantis su švietimo bendruomene.

„Norime, kad mokykla vaikams suteiktų tai, ko reikės gyvenime. Kad užverdami mokyklos duris, jie išsineštų ne tik brandos atestatą, bet ir reikiamų žinių bei gebėjimų, socialinių įgūdžių. Kad turėtų galimybę laisvai rinktis profesinio augimo kelią. Taip pat labai svarbu laiku panaikinti spragas, kai tik jos atsiranda, o ne tada, kai ateina laikas ruoštis brandos egzaminams – tada jau sunku pasiekti gerų rezultatų“, – sakė švietimo, mokslo ir sporto ministrė Jurgita Šiugždinienė.

Nuolatinis mokymasis, pasiekimų stebėjimas ir informacijos apie juos naudojimas planuojant tolesnį ugdymą yra būtini norint pagerinti mokymosi rezultatus.

„Neužtenka gerai mokytis paskutiniaisiais gimnazijos metais. Ugdymosi proceso metu kylant sunkumų mokiniui reikia suteikti savalaikę pagalbą. Juo anksčiau bus identifikuojamos spragos, juo greičiau vaikas gaus pagalbą, tuo sėkmingiau galės mokytis aukštesnėje klasėje“, – sako švietimo, mokslo ir sporto viceministras Ramūnas Skaudžius.

Kaip ir iki šiol, mokinių pasiekimai bus stebimi atliekant Nacionalinius mokinių pasiekimų patikrinimus (NMPP) 4 ir 8 klasėse bei Pagrindinio ugdymo pasiekimų patikrinimą (PUPP) 10/II gimnazijos klasėje. Nuo ateinančių mokslo metų jie taptų privalomi. 2021 m. NMPP laikė daugiau kaip 80 proc. visų ketvirtokų ir aštuntokų, o PUPP – daugiau kaip 97 proc. visų dešimtokų.

Pasiekimų patikrinimai – per elektroninę vertinimo sistemą

ŠMSM teigia, kad panašiai kaip ir dabar, 4 klasėje būtų tikrinami lietuvių kalbos ir literatūros, gimtosios kalbos ir literatūros (tik mokiniams, kurie mokosi tautinių mažumų kalba), matematikos ir pasaulio pažinimo (visuomeninio ir gamtamokslinio ugdymo) pasiekimai. 8 klasėje – lietuvių kalbos ir literatūros, gimtosios kalbos ir literatūros (tik mokiniams, kurie mokosi tautinių mažumų kalba), matematikos, visuomeninio ugdymo (istorija, geografija) ir gamtamokslinio ugdymo (biologija, chemija, fizika) dalykų pasiekimai.

Baigiant 10/II gimnazijos klasę būtų patikrinami lietuvių kalbos ir literatūros, gimtosios kalbos ir literatūros (tik mokiniams, kurie mokosi tautinių mažumų kalba), matematikos dalykų pasiekimai. Po kelerių metų jie pasipildytų visuomeninio ugdymo (istorija, geografija, pilietinis ugdymas, ekonomika ir verslumas), gamtamokslinio ugdymo (biologija, chemija, fizika) ir užsienio kalbų pasiekimų patikrinimais.

Užduotys mokiniams bus rengiamos ir pateikiamos centralizuotai per elektroninę vertinimo sistemą.

Švietimo įstatyme siūloma nustatyti, kad atliekantiems Nacionalinius mokinių pasiekimų patikrinimus 4 ir 8 klasėse (baigiant pradinio ugdymo programą ir pagrindinio ugdymo programos pirmąją dalį) bei Pagrindinio ugdymo pasiekimų patikrinimą (baigus pagrindinio ugdymo programos antrąją dalį) ir nepasiekusiems patenkinamo pasiekimų lygmens mokiniams reikėtų sudaryti individualų mokymosi pasiekimų gerinimo planą ir mokiniams suteikti reikalingą mokymosi pagalbą.

Gavus neigiamus pasiekimų patikrinimo įvertinimus baigiant 10/II gimnazijos klasę, patikrinimą bus galima kartoti tais pačiais mokslo metais. Tęsti mokslus III gimnazijos klasėje galės tik mokiniai, turintys teigiamus 10/II gimnazijos klasės dalykų metinius pažymius ir pagrindinio ugdymo pasiekimų patikrinimų įvertinimus. Kitu atveju bus siūloma kartoti kursą arba rinktis profesinį mokymą, kartu įgyjant pagrindinį išsilavinimą ir profesinę kvalifikaciją. Šiuos pasirinkimus mokiniams palengvins ir jau nuo kitų mokslo metų startuosiantis profesinio orientavimo nuo pirmos klasės modelis.

Taip pat numatyta, kad informacija apie pasiekimus 4, 8, 10/II gimnazijos klasėse keliautų paskui mokinį, t. y. mokyklos ir mokytojas galėtų matyti vaiko pasiekimus viso bendrojo ugdymo metu. Net jeigu mokinys keistų mokyklą, mokytojas žinotų, kokias mokinio kompetencijas reikėtų tobulinti.

Baigiant mokyklą – trys egzaminai

Taip pat ministerija siūlo didinti reikalavimus viduriniam išsilavinimui įgyti. Nuo 2025 metų baigiant mokyklą taptų privaloma išlaikyti ne du, o tris brandos egzaminus. Būtų organizuojami tik valstybiniai brandos egzaminai. Lietuvių kalbos ir literatūros bei matematikos valstybiniai brandos egzaminai rengiami pagal bendrojo ir išplėstinio kurso bendrąsias programas. Nauja tvarka būtų pradėta taikyti 2023 m. rugsėjį III gimnazijos klasėje pradėjusiems mokytis mokiniams.

Dabar brandos atestatui gauti privalomi du egzaminai: lietuvių kalbos ir literatūros bei vienas pasirenkamas. Tačiau, kaip rodo šių metų statistika, tik du brandos egzaminus rinkosi vos 21 proc. visų brandos egzaminus laikiusiųjų, kiti rinkosi tris ir daugiau brandos egzaminų. Norint pretenduoti į aukštąją mokyklą, reikia būti išlaikius bent tris brandos egzaminus.

„Norint įgyvendinti Švietimo įstatyme apibrėžtą švietimo tęstinumo principą, garantuojantį sąlygas kiekvienam mokytis visą gyvenimą, svarbu užtikrinti, kad įgytas vidurinis išsilavinimas sudarytų galimybę bet kada siekti aukštojo išsilavinimo. Taip pat galimybę, kad po kelerių metų pertraukos nusprendus studijuoti, nebereikėtų grįžti į mokyklą ir laikyti trūkstamą egzaminą“, – sako R. Skaudžius.

Antrasis ir trečiasis valstybinis brandos egzaminas būtų laisvai pasirenkamas. Prognozuojama, kad antras pagal pasirenkamumą būtų matematikos brandos egzaminas. Matematikos privalomai ir dabar mokosi visi gimnazistai, šio dalyko egzamino jau iki šiol reikėjo stojant į aukštąsias mokyklas (išskyrus menų studijas). Dabar matematikos brandos egzaminą renkasi laikyti apie 60 proc. abiturientų. Svarstoma, jog matematikos brandos egzaminas galėtų tapti privalomu, kaip daugumoje ES valstybių, tačiau šis sprendimas reikalauja papildomo pasirengimo. Pernai matematikos brandos egzaminą laikė daugiau kaip 16 tūkst. mokinių, neišlaikė 15,2 proc.

2025-2026 mokslo metų III gimnazijos klasėje pradėjusiems mokytis mokiniams prisidės ir privalomas brandos darbas.

Pažymį brandos atestate lemtų ne tik egzaminas

Norinti užtikrinti mokymosi nuoseklumą, III ir IV gimnazijos klasėse taip pat siūloma rengti tarpinius patikrinimus, kurie būtų brandos egzamino dalimi. Mokinys, pasirinkęs dalyką iš privalomai pasirenkamųjų, dalyvaus to dalyko tarpiniuose patikrinimuose, tačiau vėliau galės apsispręsti laikyti ar nelaikyti to dalyko brandos egzaminą.

„Šis pokytis patį vertinimą padarytų nuoseklesnį, labiau išdėstytą laike. Tai skatintų mokinius mokytis nuolat ir sistemingai. Būtų labiau pasitikima bendrojo ugdymo mokykla. Būtų eliminuoti tokie įvykiai, kuomet pareigingi ir nuolat besimokantys mokiniai iš susijaudinimo prastai pasirodo egzamino metu. Net ir studentams universitetuose kiekvieno dalyko vertinimas susideda iš daugelio komponentų, tačiau mokiniai mokyklose kažkodėl vis dar turi pakankamai drastišką diagnostinį, o ne kaupiamąjį vertinimą“, – sutinka Lietuvos mokyklų vadovų asociacijos prezidentas, KTU inžinerijos licėjaus direktorius Dainius Žvirdauskas.

Užduočių vertinimas vyks automatizuotai, išskyrus dalykus, kurių užduočių vertinimo automatizuotai atlikti neįmanoma, – tuomet bus pasitelkti mokytojai vertintojai.

Numatoma, kad brandos egzamino vertinimui bus naudojama 100 balų skalė, iš jų 40 balų mokinys galės surinkti tarpinių patikrinimų metu, o 60 balų – brandos egzamino metu. Tarpinių patikrinimų vertinimų duomenys būtų kaupiami Mokinių registre ir panaudojami galutiniam dalyko įvertinimui, įrašomam brandos atestate, suformuoti.

Siūloma organizuoti po du tarpinius lietuvių kalbos ir literatūros bei matematikos patikrinimus (III gimnazijos klasėje ir IV gimnazijos klasėje), o kitų dalykų – po vieną tarpinį patikrinimą III gimnazijos klasėje.

Siūloma, kad nuo 2022-2023 m. m. būtų organizuojamiprivalomi nacionaliniai pasiekimų patikrinimai 4, 8 klasėje ir pagrindinio ugdymo pasiekimų patikrinimas 10 klasėje.

Tuo tarpu nuo 2024-2025 m. m. siūloma, kad abiturientams brandos atestatui gauti būtų būtina turėti išlaikytus tarpinius patikrinimus ir ne mažiau kaip 3 brandos egzaminus, iš kurių, kaip dabar, lietuvių kalbos ir literatūros egzaminas – privalomas.";https://www.delfi.lt/news/daily/lithuania/siugzdiniene-vaikams-privalome-sukurti-salygas-mokytis-nuosekliai-ne-tik-atejus-laikui-ruostis-egzaminams-88951435;2021
ŠMSM: brandos atestatui – trys privalomi egzaminai ir tarpiniai vertinimai;2021-12-14 18:18:00;"Egzaminai sudarytų 60 proc. įvertinimo

Kaip antradienį informavo ministerija, Vyriausybės derinimui teikiami siūlymai, kad brandos egzaminų rezultatai sudarytų tik 60 proc. viso įvertinimo, likusią dalį lemtų tarpinių III ir IV gimnazinių klasių patikrinimų pasiekimai – taip, ministerijos teigimu, gimnazijas baigiantys abiturientai būtų geriau pasirengę studijuoti ar pradėti profesinę karjerą.

Mokinys, pasirinkęs dalyką iš privalomai pasirenkamųjų, dalyvaus to dalyko tarpiniuose patikrinimuose, tačiau vėliau galės apsispręsti laikyti ar nelaikyti to dalyko brandos egzaminą.

Tarpinių patikrinimų vertinimų duomenys būtų kaupiami Mokinių registre ir panaudojami galutiniam dalyko įvertinimui, įrašomam brandos atestate, suformuoti.

Siūloma organizuoti po du tarpinius lietuvių kalbos ir literatūros bei matematikos patikrinimus (III gimnazijos klasėje ir IV gimnazijos klasėje), o kitų dalykų – po vieną tarpinį patikrinimą III gimnazijos klasėje.

Visi privalomi egzaminai – valstybiniai

Numatyta, jog iš viso trys vietoje dabar dviejų privalomų egzaminų, taip pat ir tarpinių patikrinimų vertinimas būtų įvedami 2025-ųjų laidos abiturientams. Vienas iš egzaminų, kaip ir šiuo metu, turėtų būti lietuvių kalbos ir literatūros, likę du – pasirenkami.

Ministerijos teigimu, būtų organizuojami tik valstybiniai privalomieji brandos egzaminai.

Bendrą brandos vertinimo sistemą 2027-ųjų abiturientams papildytų ir privalomas brandos darbas.

Ministerijos teigimu, tik du brandos egzaminus renkasi penktadalis visų laikančiųjų egzaminus, o bent trijų išlaikytų brandos egzaminų reikalauja ir aukštosios mokyklos.

Svarstoma, kad privalomu ateityje galėtų tapti ir matematikos brandos egzaminas, tačiau, anot ministerijos, „šis sprendimas reikalauja papildomo pasirengimo“.

Privalomi taptų ir patikrinimai jaunesniems

Taip pat jau kitąmet siūloma nustatyti, jog pasiekimų patikrinimai ketvirtokams, aštuntokams ir dešimtokams taptų privalomi – šiuo metu jie vyksta, bet privalomi nėra.

Pasak ministerijos, nacionalinių mokinių pasiekimų patikrinimą (NMPP) šiemet laikė 80 proc. šalies ketvirtokų ir aštuntokų, daugiau kaip 97 proc. dešimtokų laikė pagrindinio ugdymo pasiekimų patikrinimą (PUPP).

Siūlymus parengė ministerijos suburta darbo grupė, kurioje dirbo mokyklų vadovų, profesinio mokymo įstaigų, kolegijų, universitetų, pedagogų asociacijų, edukologų atstovai. Pokyčiai bus įgyvendinami palaipsniui, dėl jų tariantis su švietimo bendruomene.

Ministrė: permainos leis pastebėti spragas

Švietimo, mokslo ir sporto ministrė Jurgita Šiugždinienė teigia, kad pakeitimais siekiama, jog moksleiviai, baigę mokyklas, ne tik gautų brandos atestatą, bet ir išsineštų reikiamų žinių, gebėjimų, socialinių įgūdžių ir „turėtų galimybę laisvai rinktis profesinio augimo kelią“.

„Taip pat labai svarbu laiku panaikinti spragas, kai tik jos atsiranda, o ne tada, kai ateina laikas ruoštis brandos egzaminams – tada jau sunku pasiekti gerų rezultatų“, – pranešime teigia J. Šiugždinienė.

Anot ministerijos, nuolatinis mokymasis, pasiekimų stebėjimas ir informacijos apie juos naudojimas planuojant tolesnį ugdymą, o ne tik geras mokymasis paskutiniaisiais gimnazijos metais, taip pat yra būtini norint pagerinti mokymosi rezultatus.

Vyresniems – daugiau dalykų įvertinimų

Numatoma, kad panašiai kaip ir dabar, ketvirtoje klasėje būtų tikrinami matematikos, pasaulio pažinimo bei lietuvių kalbos ir literatūros arba tautinių mažumų atstovams – gimtosios kalbos ir literatūros pasiekimai.

Aštuntokų patikrinime būtų vertinamos taip pat lietuvių kalbos ir literatūros ar tautinių mažumų atstovų gimtosios kalbos ir literatūros žinios, matematikos, visuomeninio ugdymo (istorijos, geografijos) ir gamtamokslinio ugdymo (biologijos, chemijos, fizikos) dalykų pasiekimai.

Baigiant 10-ąją arba II-ąją gimnazijos klasę, pradžioje taip pat būtų vertinami lietuvių ir gimtosios kalbos bei literatūros, matematikos pasiekimai, tačiau po kelerių metų jie pasipildytų visuomeninio ugdymo (istorijos, geografijos, pilietinio ugdymo, ekonomikos ir verslumo), gamtamokslinio ugdymo (biologijos, chemijos, fizikos) ir užsienio kalbų pasiekimų patikrinimais.

Užduotys mokiniams bus rengiamos ir pateikiamos centralizuotai per elektroninę vertinimo sistemą.

Neišlaikiusiems – kurso kartojimas

Švietimo įstatyme siūloma nustatyti, kad nepasiekusiems patenkinamo įvertinimo mokiniams reikėtų sudaryti individualų mokymosi pasiekimų gerinimo planą ir mokiniams suteikti reikalingą mokymosi pagalbą.

Gavus neigiamą įvertinimą 10-oje ar II gimnazijos klasėje, patikrinimą bus galima kartoti tais pačiais mokslo metais. Tęsti mokslus III gimnazijos klasėje galės tik mokiniai, turintys teigiamus metinius pažymius bei patikrinimų įvertinimus, o neišlaikius patikrinimo, bus siūloma kartoti kursą arba rinktis profesinį mokymą.

Žadama, kad pasirinkimus mokiniams turėtų palengvinti ir jau nuo kitų mokslo metų startuosiantis profesinio orientavimo nuo pirmos klasės modelis.

Siūloma, kad įvertinimai „keliautų“ paskui mokinį, t.y. mokytojai galėtų matyti patikrinimų rezultatus net jei vaikas keistų mokyklą.";https://www.delfi.lt/news/daily/lithuania/smsm-brandos-atestatui-trys-privalomi-egzaminai-ir-tarpiniai-vertinimai-88952117;2021
Jurgita Šiugždinienė. Ką švietime pakeis per šiuos metus priimti sprendimai;2021-12-16 16:42:00;"Nė vienas vaikas negali būti pamirštas

Šios Vyriausybės tikslas yra pakloti pagrindus pokyčiams. Kai kurie jų buvo atidėliojami dešimtmečius. Švietimo srities sprendimai yra susiję ir veda į vieną tikslą – visi vaikai privalo turėti lygiavertes ugdymo sąlygas ir vienodas starto galimybes, nesvarbu, kur jie gyventų ar kokioje socialinėje aplinkoje augtų. Pokyčiai turi būti nuoseklūs, apimantys visas švietimo sistemos grandis, kitaip teigiamų rezultatų nesulauksime.

Kelias į mokyklą prasideda nuo mažų dienų. Daugelis vis dar mano, kad darželio lankymas yra tiesiog vaiko priežiūra, žaidimai, gal dar kelios pamokėlės. Tačiau moksliniai tyrimai rodo, kad būtent ankstyvajame amžiuje yra klojami pamatai tolimesniam startui ir sėkmei, todėl sutelkėme dėmesį į vaikus, gyvenančius socialinės rizikos šeimose, kuriems labiausiai reikia saugios aplinkos ir paspirties ruošiantis mokyklai. Jie privalo lankyti darželius, jiems maitinti ir pavėžėti skyrėme papildomą finansavimą.

Dar vienas prioritetas – ankstyvojo ugdymo kokybė. Šiuo laikotarpiu labai svarbu pastebėti problemas ir gabumus, teikti individualią pagalbą, o tėvams – kokybišką grįžtamąjį ryšį. Daugiau dėmesio reikia ankstyvojo ugdymo pedagogams, labai svarbu, kad jie įgytų aukštąjį pedagoginį išsilavinimą. Čia yra dar neišspręstų klausimų.

Taikiklyje – ugdymo kokybė

Dažnai girdžiu nuogąstavimus, kad norima sunaikinti mažas kaimo mokyklas, deja, apie vaikų poreikius ir ateitį girdžiu retai. Tai, kad mokyklų dydis ir pasiekimai susiję, aiškiai indikuoja Ekonominio bendradarbiavimo ir plėtros organizacijos apžvalgos ir Lietuvai skirtos rekomendacijos bei tarptautinių mokinių pasiekimų tyrimų (PISA ir TIMSS) ir nacionalinių (PUPP ir NMPP) mokinių ugdymo pasiekimų patikrinimų, valstybinių brandos egzaminų rezultatai. Mokyklų dydžio ir mokinių rezultatų sąsaja stipriausia kaimo mokyklose.

Kodėl taip atsitinka? Svarbu ne pats dydis, o tai, ką gali suteikti mokykla. Maža mokykla nėra blogai, blogai yra neugdanti mokykla, kurioje neįmanoma vaikui pasiūlyti normalių galimybių ir sąlygų. Neskaitlingose mokyklose administracijos išlaikymas kainuoja daugiau nei ugdymas. Net ir labai turtingos valstybės neturi prabangos išlaikyti mokyklų, kuriose mokosi 12, 20 ar 41 mokinys, o mūsų šalyje tokių yra.

Tokia mokykla neturi galimybių suteikti kokybiško neformaliojo ugdymo, neturi laboratorijų ir kitų šiuolaikinei mokyklai būtinų priemonių. Tokia mokykla nesudaro galimybių išlaikyti mokytojų, kurie dirbtų visu etatu ir gautų orų atlygį.

Lietuvoje pavyzdžiu teikiama Suomija įstatymu yra įtvirtinusi, kad iki didesnių mokyklų jaunesni mokiniai gali būti vežami 2,5 val., vyresni – net 3 val., o Lietuvoje jau ne visa valanda vertinama kaip labai ilgas laikas.

Pavyzdžiui, Ekonominio bendradarbiavimo ir plėtros organizacijos (EBPO) šalyse vidutinis mokinių skaičius vienam mokytojui viduriniame ugdyme yra 13 mokinių, o Lietuvoje – tik 9,6 mokinio, kaimuose vienam mokytojui tenka tik 8,45 mokinio. Vidutiniškai Lietuvos mokyklose mokosi 256 mokiniai, tuo tarpu kitų ES šalių vidurkis – apie 600 mokinių.

Ką tai sako? Ogi tai, kad mes elgiamės neatsakingai ir mokesčių mokėtojų pinigai nukreipti ne ugdymo kokybei gerinti, bet labiau pastatams ir administracijai išlaikyti.

Kiek ilgai dar skriausime vaikus, atimdami iš jų teisę gauti visavertį ugdymą? Skriaudžiami dažniausiai gyvenantys ne pačiomis lengviausiomis sąlygomis, nes geriau gyvenančios šeimos ir taip veža vaikus iki geresnės mokyklos.

Todėl priėmėme sprendimą stiprinti mokyklų tinklą – pateikėme siūlymą Vyriausybei nuo kitų mokslo metų nebeleisti jungti 5–8 klasių ir iš valstybės biudžeto nefinansuoti klasių, kuriose mokosi mažiau nei 8 mokiniai. Tam tikros išimtys siūlomos tautinių mažumų mokykloms. Šiems pakeitimams įgyvendinti ir juos skatinti per trejus metus planuojama skirti iš biudžeto apie 49 mln. eurų.

Siūlome palaipsniui stambinti gimnazijas, kuriose mokiniai aukščiausiu lygiu galėtų mokytis visų pageidaujamų pasirenkamųjų dalykų. Neskaitlingose gimnazijose, kuriose yra tik vienas – mažas klasės komplektas, būsimiems abiturientams mokytis biologijos, chemijos ar fizikos aukščiausiu lygiu dažnai pasiūloma savarankiškai arba su kita klase, nes yra sudėtinga mokytojams užtikrinti pakankamą darbo krūvį ir visą etatą. Apie kokias galimybes įstoti į universitetą tada kalbėti? Gal vienas kitas vunderkindas sugebėtų, bet dauguma tikrai nepasiruoštų be stiprios pagalbos. Tad nesiskųskime, kad mums trūksta inžinierių, programuotojų, gyvybės mokslų specialistų.

Pagalba renkantis būsimą profesijos kelią

Svarbu paminėti ir dar vieną šiemet priimtą svarbų sprendimą. Kiekvienas mokinys jau nuo pirmos klasės galės susipažinti su profesijų pasauliu ir kuo anksčiau apsispręsti dėl savo tolimesnio mokymosi kelio ar profesinės karjeros. Profesinio orientavimo veiklos tampa privalomos, didelę dalį jų sudarys vizitai į verslo įmones, nevyriausybines organizacijas, aukštąsias ir profesines mokyklas.

Esame šalis, kurioje tik 26 proc. jaunuolių renkasi profesinį mokymą kartu su viduriniu ugdymu, ir tik 10 procentų abiturientų stoja į profesines mokyklas, kai Vokietijoje ir Suomijoje, kitose EBPO šalyse šis rodiklis siekia apie 50 proc. Kodėl? Priežasčių daug, bet viena iš jų – daug neskaitlingų gimnazijų, kurios jokiu būdu negali prarasti nė vieno mokinio. Išleisti į profesinę? Niekada. Taip ir toliau verkšlename, kad nėra specialistų.

Pasiekimų stebėsena ir pagalba – ne tik ruošiantis brandos egzaminams

Norime, kad mokykla vaikams suteiktų tai, ko reikės gyvenime, kad užverdami mokyklos duris jie išsineštų ne tik brandos atestatą, bet ir reikiamų žinių bei gebėjimų, socialinių įgūdžių, kad turėtų galimybę laisvai rinktis profesinio augimo kelią. Svarbu sukurti sąlygas mokytis nuosekliai, išlyginant spragas, kai jos atsiranda, o ne tik tada, kai ateina laikas ruoštis brandos egzaminams – tada jau sunku pasiekti gerų rezultatų.

Nuolatinis mokymasis, nuoseklus rezultatų stebėjimas ir jų naudojimas planuojant tolesnį ugdymą yra būtini norint pagerinti mokymosi rezultatus, todėl pasiūlėme stiprinti ugdymo kokybės ir mokinių pasiekimų stebėseną visus mokymosi mokykloje metus. Informacija apie pasiekimus 4, 8, 10 klasėse keliautų paskui mokinį, kaupiant duomenis apie mokymosi rezultatus Švietimo informacinėje sistemoje. Taigi mokyklos ir mokytojas galėtų matyti vaiko pažangą viso bendrojo ugdymo metu. Tai kartu leis stebėti mokinio pažangą, net ir pakeitus jam mokyklą, tiek mokytojas, tiek mokyklos administracija matys, kokias dalykines kompetencijas turi tobulinti mokytojas. Užduotys mokiniams bus rengiamos ir pateikiamos centralizuotai per elektroninę vertinimo sistemą.

Numatome, kad nuo 2025 metų brandos egzaminui vertinti bus naudojama 100 balų skalė, iš jų 40 balų mokinys galės surinkti tarpinių patikrinimų III ir IV gimnazijos klasėse metu, o 60 balų – brandos egzamino metu. Tarpinių patikrinimų III ir IV gimnazijos klasėje vertinimų duomenys būtų panaudojami galutiniam dalykui įvertinti, įrašomam brandos atestate, suformuoti.

Aukštasis mokslas – labiau prieinamas pasirengusiems studijuoti

Dažnai girdime pasiūlymus nuleisti kokybės kartelę ir kuo daugiau absolventų priimti studijuoti aukštosiose mokyklose. Vienas iš argumentų, kad žemesnio ekonominio statuso šeimose augantys vaikai negali studijuoti aukštosiose mokyklose. Tačiau tai netiesa. Masiškumas nėra tas pats, kas prieinamumas. Prieinamumą galime didinti sustiprinę ugdymo kokybę mokyklose ir visiems sudarę galimybę mokytis stipriose mokyklose, o ne saugant pastatus prisidengdami kultūros židiniais.

Pateikėme ir Mokslo ir studijų įstatymo pakeitimus, kurie leis sunkiau gyvenantiems vaikams skirti išankstinio priėmimo vietas geriausiai įvertintose ir populiariausiose studijų programose. Peržiūrime ir socialinės paramos sistemą.

Didesnį studijų prieinamumą padės užtikrinti ir priimti sprendimai dėl trumpųjų studijų, kurie atvers galimybes profesinį mokymą baigusiems mokiniams siekti aukštojo mokslo arba įgyti aukštesnę kvalifikaciją. Kitais metais jau startuoja trumposios studijos programų sistemų, informatikos inžinerijos, turizmo ir poilsio srityse. Socialiai teisingas prieinamumas gali būti užtikrinamas ir taikant vienodus reikalavimus stojantiesiems į valstybės finansuojamas ir į mokamas studijų vietas. Šiemet priimtas sprendimas, kad visi stojantieji į aukštąsias mokyklas turės būti išlaikę bent 3 valstybinius brandos egzaminus: lietuvių kalbos ir literatūros, matematikos ir trečią – laisvai pasirenkamą.

Ir dabar stojant į valstybės finansuojamas vietas reikia išlaikyti tris brandos egzaminus, tačiau tiems, kurie stoja į mokamas vietas, dalyje aukštųjų mokyklų pakanka tik vieno valstybinio brandos egzamino. Gali mokykloje tinginiauti, tačiau, jeigu gali susimokėti už studijas, kelias į daugelį programų atviras. Ir atsitinka taip, kad vienoje auditorijoje sėdi šimtukus surinkęs jaunuolis ir jo kolega, kuris nė nelaikė specialybės egzamino, pavyzdžiui, fizikos ar matematikos. Šis mūsų pasiūlytas sprendimas – vienodos priėmimo sąlygos stojant tiek į valstybės finansuojamas, tiek į nefinansuojamas studijų vietas – jau priimtas ir bus įgyvendintas nuo 2024 m.

Švietimui – rekordinės investicijos

Pasirašius parlamentinių partijų susitarimą dėl švietimo politikos, finansavimas švietimui šiais metais didėja daugiausiai iš visų sričių – net 14 proc. Susitarimas ir toliau užtikrins nuoseklų finansavimo augimą iki 2030 metų.

Švietimas iš tiesų tampa valstybės prioritetu. Tačiau labai svarbu ne tik tai, kad skiriame finansavimą, bet ir tai, kur nukeliauja pinigai. Sprendimai nėra lengvi ir tikėtis greitų rezultatų per kelerius metus nereikėtų, todėl būkime kantrūs ir nuoseklūs.";https://www.delfi.lt/news/ringas/politics/jurgita-siugzdiniene-ka-svietime-pakeis-per-siuos-metus-priimti-sprendimai-88970387;2021
Jurgita Šiugždinienė. Kodėl sprendimai dėl mokyklų stiprinimo yra gyvybiškai svarbūs mūsų vaikams;2022-05-11 14:36:00;"Kiek politikų – Seimo narių, savivaldybių tarybų narių, merų – vaikų mokosi jungtinėse klasėse ar neskaitlingose kaimo mokyklėlėse be sporto aikštyno, mokymo priemonėmis aprūpintų dalykų kabinetų? Būkime atviri: kas gali vaiką pavėžėti į didesnę mokyklą, tai ir daro, nes žino, kad vaikas ten galės daug daugiau. O gražios kai kurių politikų kalbos apie lygias galimybes ir lieka kalbomis – jos iki šiol menkai tebuvo užtikrinamos.

Lygios galimybės nereiškia mokyklos kiekviename kieme. Mokykla turi būti gera, teikianti visiems vaikams – ir mieste, ir kaime gyvenantiems – kokybišką išsilavinimą. Mokykla gali tapti tramplinu į geresnį gyvenimą vaikams iš socialiai pažeidžiamos aplinkos. Ji gali atverti visus ateities kelius ir tiems vaikams, kurių šeimos dėl įvairių priežasčių to nesuteikia. Tai didžiulė švietimo galia. Nuo mūsų priklauso, ar leisime ja pasinaudoti, ar mindžikuosime bijodami bet kokio pokyčio.

Pribrendo laikas

Švietimo sistema turi būti teisinga visiems Lietuvos vaikams. Ir kiekvienas politikas turėtų siekti šio teisingumo, o ne ieškoti būdų, kaip jį sumažinti, kaip kuo ilgiau išlaikyti vaikus jungtinėse klasėse. Pateikiu jau ne kartą viešai aptartas svarbiausias priežastis, kodėl svarbu stiprinti mokyklas ir jų tinklą. Atkreipiu dėmesį, kad mokyklų tinklo stiprinimas nereiškia mokyklų uždarymo. Ir maža mokykla, kurioje mokosi mažiau nei 60 vaikų, gali veikti savivaldybėje kaip didesnės mokyklos filialas ir naudotis jos resursais, jei atitinka kitas – klasės dydžių – nuostatas.

1. Jeigu vaikas penktokas mokosi jungtinėje klasėje kartu su aštuntoku, jo programai skiriama perpus mažiau dėmesio, nei gautų vaikas įprastoje klasėje. Mokytojas, dirbantis jungtinėje klasėje, turi sugebėti pasiruošti pamokai ir dirbti vienu metu pagal kelias skirtingas programas. Tačiau mokytojai nėra parengti dirbti vienu metu su skirtingų klasių vaikais.

2. Jeigu mokykloje mokosi mažiau nei 120 mokinių, lėšos pastatams išlaikyti ir administruoti siekia 49 proc. visos mokyklai skiriamos sumos. Mokyklose, kur mokosi daugiau kaip 450 vaikų ir daugiau, ūkio priežiūrai ir administravimui tenka 28 proc. mokyklos lėšų.

Savivaldybė pinigus, kuriuos skiria mažų mokyklų pastatams išlaikyti, prižiūrėti, galėtų nukreipti neformaliajam švietimui, mokytojų padėjėjų, psichologų ir specialiųjų pedagogų etatams steigti, sukurti papildomų vietų vaikams ikimokyklinio ugdymo įstaigose. Kai klasėje yra mažai mokinių, mažiau skiriama lėšų vadovėliams pirkti ir mokytojų kvalifikacijai tobulinti, o tai turi tiesioginę įtaką mokinių ugdymosi rezultatams. Užuot investavus į vaikus, investuojama į pastatus.

3. Kuo mažesnės klasės, tuo sunkiau užtikrinti pilną darbo krūvį mokytojams, o taip pat ir orų atlyginimą. Lietuvoje mokytojas dirba vidutiniškai 0,7 etato, o mažose mokyklose gana dažnai turi tik 0,25 etato. Mokytojas arba dirba negaudamas doro atlyginimo, arba bėgiodamas per kelias mokyklas.

4. Jeigu III ar IV gimnazijos klasėje yra mažiau nei 21 mokinys, gimnazistas negali mokytis pasirinktų mokomųjų dalykų, pavyzdžiui fizikos, chemijos, matematikos, informacinių technologijų, norimu lygiu, nes ugdymo valandų skaičius yra apie 20 proc. mažesnis, nei klasėje, kurioje mokosi daugiau nei 21 mokinys ir daugiau.

O kai III ar IV gimnazijos klasėse yra jau 31 mokinys ar daugiau, galima formuoti dvi klases. Tai leidžia 70 proc. padidinti ugdymo valandų skaičių lyginant su gimnazija, kurioje III ar IV klasėje mokosi mažiau nei 31 mokinys.

5. Jei norime, kad visų mokyklų abiturientai turėtų daugiau galimybių siekti aukštojo mokslo ir lygiavertiškai konkuruoti su kitais, būtina suteikti galimybę mokiniams rinktis norimus dalykus. Vidurinio ugdymo programa yra baigiama brandos egzaminais, kurie yra kelias į aukštojo mokslo studijas. Kuo mažiau sraute vaikų, tuo mažiau galimybių pasirinkti mokomuosius dalykus aukščiausiu lygiu ir tuo siauresnis valstybinių egzaminų pasirinkimo diapazonas arba abiturientai nelaiko jų iš viso. Mažų gimnazijų abiturientai vidutiniškai išlaiko mažiau valstybinių brandos egzaminų. Jų tolesnio mokymosi kelių pasirinkimo galimybės yra menkesnės. Maži srautai tiesiog uždaro galimybę visiems vaikams siekti norimos karjeros.

6. Mokyklos dydis tiesiogiai susijęs su ugdymo rezultatais, tą jau daug metų rodo tarptautinių tyrimų duomenys Lietuvoje. Mažesnių mokyklų mokiniai atsilieka ne tik nuo Ekonominio bendradarbiavimo ir plėtros organizacijos (EBPO) šalių, tačiau ir nuo Lietuvos vidurkio. Tai rodo tarptautinių mokinių pasiekimų tyrimų (PISA ir TIMSS) ir nacionalinių (PUPP ir NMPP) mokinių ugdymo pasiekimų patikrinimų ir valstybinių brandos egzaminų (VBE) rezultatai. 2018 – 2020 m. apibendrintas valstybinių brandos egzaminų rodiklis bent 1,5 karto buvo geresnis mokyklose, turinčiose 400 ir daugiau mokinių, nei mokyklose, kuriose mokosi 100-199 mokiniai.

7. Kai savivaldybės nori išlaikyti mažas klases, jos „taupo“ : skiriamas minimalus pamokų skaičius mokiniui per savaitę, mažinamas pamokų skaičių mokinio ugdymo poreikiams tenkinti, neformaliajam švietimui, mokymosi pagalbai teikti, minimaliai didindamos mokytojų pareiginės algos pastoviosios dalies koeficientus dėl veiklos sudėtingumo, riboja mokytojų galimybes atestuotis aukštesnei kvalifikacinei kategorijai. Mažai organizacijai tenka toks pats biurokratinės naštos krūvis, kaip ir didelei, kadangi administracija nepajėgi jo įveikti, dažnai jis paskirstomas net ir mokytojams.

Stebuklo ne laukime, o patys jį kurkime

Šie argumentai jau ne kartą buvo viešai išdėstyti, išdiskutuoti. Apie mokyklų tinklo pokyčius daug kartų esame kalbėję, juos aptarę su savivaldybėmis. Priimdama sprendimus Vyriausybė remiasi duomenimis, įrodymais ir tarptautinių organizacijų rekomendacijomis, o ne tiesiog gražiais pasvarstymais. Pavyzdžiui, ar oponuojantys politikai, siūlydami žymiai mažinti klases, paskaičiavimo, kiek mokytojų pritrūktų ir kaip tada užtikrintume bet kokį ugdymą?

Beje, rengiant politinių partijų susitarimą TS-LKD siūlė įtraukti ir mokyklų tinklo klausimą, tačiau partijų atstovai tam nepritarė.

Suprantama, kad ne visi nori pokyčių. Dažniau norima tiesiog laukti: o gal viskas stebuklingu būdu pasikeis ir vėl gyvensime kaip gyvenę. Tačiau daugiau negu naivu tikėtis, kad mokyklos staiga prisipildys mokinių. Tendencijos, deja, nepalieka vietos tokioms viltims. Net atvykę ukrainiečiai, kurių korta mosuoja ne itin atsakingi politikai, esmingai nepakeis mūsų švietimo demografinio žemėlapio.

Kasmet duris atveria keliomis dešimtimis mažiau mokyklų, ypač kaimiškose vietovėse. 2016-2020 metais savivaldybėse kas aštuonias dienas buvo uždaroma po vieną mokyklą.

Norime mokyklų, kuriose vaikams būtų gera, kur jie maksimaliai atskleistų savo galimybes ir galėtų į tolesnį gyvenimą išeiti aukštai pakelta galva, o ne susitaikę su mintimi, kad jis nieko nepasieks ir nieko jam nereikia. Norime, kad visi vaikai turėtų pačias geriausias sąlygas mokytis. To nori ir tėvai.

Tad kviečiu visus politikus žiūrėti į kiekvieną vaiką kaip savą ir rūpintis jų išsilavinimu ir ateitimi, kad tikrai visi turėtų geriausias galimybes.";https://www.delfi.lt/news/ringas/politics/jurgita-siugzdiniene-kodel-sprendimai-del-mokyklu-stiprinimo-yra-gyvybiskai-svarbus-musu-vaikams-90154551;2022
Tyrimo rezultatai keičia darbo rinkos žaidimo taisykles: ar darbdavys paklaus, kiek gavai iš matematikos egzamino?;2022-05-12 06:01:00;"Darbdavių lūkestis – praktiškumas

Švietimo eksperto, pedagogo, Vilniaus universiteto dėstytojo ir socialinių mokslų daktaro Simono Šabanovo teigimu, visuomenėje požiūris į išsilavinimą keičiasi. Jis tampa labai įvairus, kuriame susideda ne tik formalios, bet ir neformalios ir socialinės-emocinės patirtys, įgūdžiai:

„Mažiau orientuojamasi į konkrečią siaurą specialybę, pvz. dabar iš inžinieriaus tikimasi ne tik mokėti apskaičiuoti ar subraižyti, bet ir pristatyti darbą, dirbti komandoje, suvaldyti kylančius socialinius ir ekonominius iššūkius. Bazinės ir profesinės žinios tapo kaičios ir svarbu tampa nuolat mokytis, kritiškai, kūrybiškai ir įvairiai pasižiūrėti į kylančius iššūkius“, – kalba leidykloje „Šviesa“ dirbantis dr. S. Šabanovas.

Vis tik, anot pašnekovo, akademinės žinios nenustumiamos į kraštą. Jos lieka svarbios, bet sudedamos į kontekstus bei papildomos įvairiais gebėjimais. Darbdaviai akcentuoja praktiškumą, o jo be bazinių žinių dažniausiai nepavyksta pasiekti.

„Rašyti, skaityti, skaičiuoti, mokėti užsienio kalbas, orientuotis pasaulyje reikės ir ateinančioms kartomis, o kritiškai, kūrybiškai, įvairiai mąstyti irgi reikia nuolat mokytis. Kompetencijos – tai kintantis kompleksas, kas ir yra sėkmės receptas. Ne žinios ar taškinis vienos kompetencijos vystymas duoda rezultatą, o būtent kompleksiškumas“, – pasakoja dr. S. Šabanovas.

Švietimo sistema vis dar stato į rėmus?

Švietimo eksperto teigimu, Lietuvos švietime nuolat kalbama apie humanistinę švietimo pasaulėžiūrą, kad svarbu procesas, kiekvienas mokinys ir jo pažanga: tėvai, darbdaviai, studentai, mokytojai ir mokiniai tikisi, kad galės nuolat augti ar padėti kitiems tobulėti, o ne visus standartizuos pagal vieną aprašą. Tikimasi ir artėjimo prie Šiaurės šalių švietimo sistemų prieigos. Vis dėlto, situacija mūsų šalyje kol kas – kiek kita:

„Lietuvos švietimo sistema vis tik nuolat akcentuoja Nacionalinius mokinių pasiekimus, valstybinius brandos egzaminus ir standartizavimą, o tai yra daugiau ekonomistinis požiūris. Tai – Singapūro, Taivano švietimo sistemos požymiai, mėginant viską standartizuoti ir nuolat siekti rezultato. Mums Lietuvoje reikia būti ambicingiems ir pasirinkti konkrečią kryptį bei atsirinkti sprendimus, o ne bandyti suderinti visas pasaulio patirtis.“

Mokslininko teigimu, atlikus paprastą eksperimentą ir susivedus žodžių junginį „švietimo kokybė“, paskutinių savaičių naujienose visada rasite daugiau negu penkis straipsnius, kur minimas šis žodžių junginys. Kalbama apie švietimo kokybės kėlimą, tačiau ją pačią interpretuoja labai įvairiai. Vieniems tai – praktinių įgūdžių auginimas, kitiems akademiniai rezultatai, dar kitiems kompiuterių skaičius švietimo įstaigoje.

Lūkesčiai išsiskiria: mokytojų, tėvų ir darbdavių požiūriai gerokai prasilenkia

VU mokslininkai, padedant leidyklai „Šviesa“, atliko tyrimą, kaip skiriasi švietimo kokybės supratimas skirtingose visuomenės grupėse. Jis apėmė visas Lietuvos savivaldybes, įvarius miestus. Buvo tiriamas mokytojų, tėvų, Lietuvos darbdavių požiūris, kas yra švietimo kokybė jiems. Tyrimo rezultatai, anot dr. S. Šabanovo, nustebino, nes visų minimi tarptautiniai tyrimai respondentams neatspindėjo švietimo kokybės, o tarp grupių švietimo kokybės interpretacijos buvo dalinai skirtingos.

„Pavyzdžiui, mokytojams švietimo kokybė yra labiau apie rezultatus nei darbdaviams, tėvams yra labai svarbus individualus požiūris į mokinį ir emocinis komfortas“, – skirtumus vardija socialinių mokslų daktaras ir priduria, jog lūkesčiai švietimui skirtingose visuomenės grupėse taip pat išsiskiria:

Darbdaviai, pasak dr. S. Šabanovo, akcentavo praktiškumą, kūrybiškumą, kritišką, ugdymo(si) individualizavimą, bet Nacionalinio mokinių pasiekimų patikrinimo ir Valstybinių brandos egzaminų bei mokytojo vaidmens neakcentuoja, užtikrinant švietimo kokybę. Tuo tarpu tėvai tikisi, kad kokybiškame švietime svarbu pirmiausia vaikas ir jo asmeniniai poreikiai, ne tik akademiniai, bet ir socialiniai.

„Ugdymas(is) turi leisti būti individualiems, skatinti savo nuomonę, autentišką mąstymą. Jo siekiant, ypač svarbus bendradarbiaujantis ir nuolat besimokantis mokytojas, kuris padeda pasiekti šių rezultatų. Tėvai teigia, kad akademiniai rezultatai svarbu, bet nemažiau ir socialinių gebėjimų tobulėjimas“, – tyrimo atskleistais požiūriais dalinasi pašnekovas.

Mokytojai, sako dr. S. Šabanovas, tiki, kad svarbu pamatyti kiekvieną vaiką ir skatinti pažangą, o ne standartizuoti jų pasiekimus. Vis dėlto, kokybiškas švietimas jiems asocijuojasi ir su akademiniais rezultatais, nes jie dažniausiai vertinami būtent šiuo būdu.

Didžiausias skirtumas – tarp darbdavių ir mokytojų

„Kalbant apie švietimo kokybę, svarbu pasakyti, kokiu aspektu kalbama, kad įvairios grupės neinterpretuotų savaip, o suprastų konkretų aspektą. Kokybiškame švietime nesitikima gerų tarptautinių tyrimų rezultatų, o pirmiausia kiekvieno asmeninės pažangos, pozityvios socialinės-psichologinės aplinkos ir ne tik akademinių rezultatų, bet kompleksinio ugdymo(si)“, – patikina pašnekovas.

Regis, visi vertiname tą patį dalyką, tad kodėl per kiekvieno akis jis matomas skirtingai? Švietimo ekspertas sako, jog skirtingi esame ir mes, ir mūsų poreikiai. Juolab, kad atskiros grupės švietimą vertina per asmeninę prizmę. Anot pašnekovo, nereikia susitarti dėl vieno teisingo apibrėžimo, nes tokio ir negali būti. Svarbu sutarti kryptis, kaip tobulinti švietimą ir įsitraukti visiems, o ne vien kritikuoti. Čia svarbus ir institucijų vaidmuo, kad būtų laikomasi nuoseklios, kryptingos švietimo politikos. Tarptautiniai ir nacionaliniai mokinių tyrimai pateikia vaizdą apie švietimo kokybę tik siaurame aspekte, o ne kompleksiškai, todėl svarbu girdėti, bet ne pervertinti.

Leidyklos „Šviesa“ ir VU mokslininkų tyrimu, pasak dr. S. Švabanovo, nustatyta, kad skirtingos visuomenės grupės silpnai vertina dabartinę švietimo sistemą ir dažniausiai susitelkiama tik į vieną švietimo kokybės aspektą.

„Taip pat didžiausias statistiškai reikšmingas skirtumas fiksuojamas tarp darbdavių ir mokytojų atsakymų, todėl svarbu skatinti darbdavių, tėvų, mokytojų diskusijas ir įsitraukimą į švietimo politikos formavimą, jos procesų vykdymą. Turėtų būtų permodeliuojamos ugdymo proceso veiklos, didžiausią vaidmenį skiriant mokinių tarpusavio mokymuisi, tuo pačiu sudarant sąlygas mokytis ir mokinius dominančių dalykų – vaikų įgalinimas, metodų pokyčiai, ugdymo turinio priartinimas prie mokinio patirties ir aplinkos)“, – rekomendacijomis dalinasi pašnekovas.

Išsilavinimas ateityje: daug kas keisis iš esmės

Pasak pašnekovo, kartų pokytis yra akivaizdus ir tai kaip buvo ugdomi vaikai prieš 10 metų, šių dienų mokiniams nebetinka. Tokie paruošti mokiniai, akivaizdu, nebetinka ir darbdaviams. Šiuolaikiniai vaikai daug greičiau geba surasti tam tikrus dalykus nei mokytojas, jie kelia klausimus ir domisi, tačiau problema tampa susikaupimas ir motyvacijos stoka, ypač kai neatliepiami juos dominantys dalykai.

Mokslininko manymu, reikia suprasti, jog švietime požiūris į mokinį, jo santykį su mokslu ir apskritai visos bendruomenės įsitraukimas ir bendradarbiavimas turi keistis. Siūloma parengti ilgalaikę, personalizuotą, lanksčią ir orientuotą į individualius mokinių poreikius vertinimo sistemą, besiremiančią ne standartais, o pažanga.

Galiausiai, ką galima prognozuoti ateičiai – studijų diplomas taps vis mažiau reikalingas ir svarbus ar vis dėlto toks poreikis, nors ir banguojantis, išliks stabilus dar ilgus metus? Dr. S. Šabanovo įsitikinimu, išsilavinimas nepraras savo svarbos, bet jis evoliucionuos. Žinios liks svarbios, bet jas papildys labai įvairūs gebėjimai, kuriuos žmonės įgaus vėl ir vėl nuolat, visą gyvenimą:

„Mokymo(si) tikslas yra išmokti mokytis. Profesijos taps labiau kompleksinės pvz. sociologija/ komunikacija/kultūrologija. Darbdaviai ieškos žmonų, turinčių ne tik išsilavinimą, bet gebančių siekti rezultatų, dirbti savarankiškai bei nuolat tobulėti“, – pokalbį pabaigia S. Šabanovas.



Švietimo ekspertas Simonas Šabanovas bus ir progreso konferencijos LOGIN 2022 pranešėjas. LOGIN yra reiškinys, kuris sutraukia inovatyviai mąstačius, norinčius tobulėti, žingeidžius, ieškančius naujų idėjų ir pažinčių žmones. Konferencija vyks birželio 2–3 dienomis Litexpo parodų ir konferencijų centre, daugiau sužinoti galite ČIA.";https://www.delfi.lt/projektai/studijos/tyrimo-rezultatai-keicia-darbo-rinkos-zaidimo-taisykles-ar-darbdavys-paklaus-kiek-gavai-is-matematikos-egzamino-90173289;2022
Matematikos egzaminų rezultatai: „Nesiėmus permainų, viskas kartosis iš naujo ir su didesne jėga“;2022-07-12 10:22:00;"Vilniaus universiteto (VU) Matematikos ir informatikos fakulteto prof. Rimas Norvaiša kategoriškas: „Mokinių kaltės čia nematau. Už tai atsakingi politikai, dirbantys švietimo sistemoje. Jiems yra svarbu ne turinys, o politinė atskaitomybė“.

Pasak VU matematikos mokslų daktaro Dainiaus Dzindzalietos, matematikos valstybinių brandos egzaminų (VBE) programa yra parašyta taip, jog pagal ją būtų galima sukurti tokį egzaminą, kurį išlaikytų 99 proc. abiturientų arba kurio neišlaikytų virš pusės: „Turėdami buvusių VBE statistinius duomenis, galime gana tiksliai įvertinti, kiek tais metais mokinių neišlaikys egzamino. Kadangi mokinių matematikos žinios nesikeičia taip smarkiai, kaip keičiasi egzaminų rezultatai, tai jie parodo tik egzaminus rengiančios organizacijos strategijos pokyčius.“

Didžiausia problema – mokyklinės matematikos turinys

D. Dzindzalietos teigimu, jie, kaip dėstytojai, gali vertinti tik tų moksleivių žinias, su kuriais susitinka universitete: „Pastebime, kad moksleiviai kasmet į universitetą ateina vis su prastesnėmis matematikos žiniomis, per paskaitas juos tenka supažindinti su matematikos pagrindais, kuriuos jie anksčiau įgydavo mokykloje. Net ir puikiai VBE išlaikę mokiniai kartais nesupranta, kodėl galioja vienas ar kitas faktas, kurį jie girdėjo mokykloje. Pastebėjome ir tai, kad jų gauti matematikos VBE įvertinimai dažnai nekoreliuoja su jų tikrosiomis matematikos žiniomis.“

Problemos priežasčių yra daug, bet, kaip didžiausią bėdą, D. Dzindzalieta išskiria mokyklos matematikos turinį. A. Račkauskas jį papildo, kad įtakos turi nemotyvuojanti mokytojų kvalifikacijos kėlimo sistema, galbūt mokinių skaičius klasėje, pernelyg platus mokyklinės matematikos turinys.

„Prieš kurį laiką iš mokyklos kurso beveik visiškai dingo įrodymai, net apibrėžimai dažnu atveju pateikiami nepilni, juos mokiniai turi suprasti nagrinėdami pateiktus apibrėžimą iliustruojančius pavyzdžius“, – permainas vardija D. Dzindzalieta, – „Loginio mąstymo uždaviniai liko tik olimpiadose dalyvaujantiems mokiniams. Vyresnėse klasėse mokiniai praktiškai nebemoki spręsti uždavinių, pateikiant visą loginę veiksmų seką. Jie pratinami laikyti matematikos VBE, kuriuose daugiausiai yra tikrinamas mokinių gebėjimas atlikti standartines procedūras, apskaičiuoti reiškinio reikšmę naudojant skaičiuotuvą ar įstatyti skaičius į formulių lape pateiktą formulę.“

Prof. R. Norvaiša primena, kad a.a. matematikas ir buvęs egzaminų centro vadovas Algirdas Zabulionis matematikos egzaminų rezultatų rezultatams nusakyti buvo parinkęs „cunamio“ terminą – taip įvardino kas tris metus švietimo bendruomenę sukrečiantį PISA tyrimų rezultatų aptarimą. Kaip rodo lentelė žemiau, neišlaikiusiųjų matematikos VBE skaičiaus kitimo statistinė tendencija leidžia „cunamio“ terminu vadinti ir mūsų visuomenę supurtantį kasmetinį matematikos brandos egzamino rezultatų aptarimą. Banguojantį pagal savo pobūdį ir stiprumą. Bet nuolat pasikartojantį.



Lentelė. Matematikos valstybinio brandos egzamino rezultatai pagal Nacionalinės švietimo agentūros informaciją (2015 - 2021 m.)

Ko tikėtis abiturientams

Matematikos supratimas, abstraktus mąstymas, neabejotinai daro įtaką bet kokių studijų kokybei, pasirengimą ateities iššūkiams bei gebėjimą juos įveikti. A. Račkausko manymu, abiturientai tai supranta, tai supranta ir universitetai: „Stojančiuosius ir ketinančius rinktis matematiką noriu nuraminti – universitetai ras sprendimų: galbūt pasiūlys papildomų matematinių kursų, individualizuotų studijų programų, įvairių pasirenkamųjų kursų, kurie gali ištaisyti mokyklinės matematikos spragas.“

Pasak profesoriaus tie, kurie yra ambicingi ir nori pasiekti aukštumų versle, moksle ar inžinerijoje, pirmiausia turėtų pasirinkti matematines studijas, net ir tokiu atveju, jeigu egzaminų balai nebuvo tokie, kokių jie tikėjosi: „Nereikėtų jų bijoti net ir silpniau išlaikiusiems matematikos brandos egzaminą. Mat atkaklus darbas labai dažnai subrandina puikų derlių. Mano praktikoje buvo ne vienas atvejis, kai studentas įstoja į matematinę programą vos ne paskutiniu numeriu, o baigia būdamas tarp pirmųjų.“

Mokyklinės matematikos mokymo realybė ir galimybė

VU MIF mokslininkai pastebi, kad mokyklinės matematikos turinys neatitinka šiuolaikinių iššūkių visuomenei. „Turiniu vadinu ne tik programą“, – sako prof. R. Norvaiša, – „Mokyklinės matematikos turinį sudaro mokytojų žinios, matematikos programa, vadovėlių turinys ir pasiekimų vertinimo sistema. Šiuolaikiniai iššūkiai visuomenei reikalauja iš jos narių gebėjimo kritiškai vertinti aplinką, savo galimybes ir numatyti savo veiksmų pasekmes. Tam geriausiai tinka matematikos dalyku formuojamas mąstymas.“

Mokyklinė matematika kloja pamatus abiturientų karjerai. Blogai sudėtas pamatas niekaip negali užtikrinti statinio kokybės. Todėl labai svarbu ne tik koks matematikos turinys sudėtas mokyklinės matematikos programoje, bet ir visa sukuriama mokymosi aplinka: vadovėliai, mokytojų pasirengimas, mokymosi priemonės, klasės dydis, pagalba mokiniui.

Prof. A. Račkauskas, kuriam teko detaliai susipažinti su naujai parengta mokyklinės matematikos programa, sako, kas yra nusivylęs: „Tikėjausi daugiau. Tikėjausi, kad pagaliau ir Lietuva prisijungs prie šalių, kurios mokinius moko matematikos. Deja, kaip ir ankstesnėse taip ir šioje programoje mokyklinė matematika traktuojama kaip įrankis sprendžiant praktines problemas, tai yra – mokymo tikslu laikomas matematinis raštingumas, turinyje dominuoja procedūros be matematinio samprotavimo.“

Tiek dabartinėje, tiek naujoje programose yra skyrius skirtas statistikai. A. Račkauskas pastebi, kad jis neturi savo tikslo: „Kitos šalys statistiką įtraukia į matematikos programą siekdamos ugdyti statistinį raštingumą, kuris matuojamas trimis lygiais. Įvertinti kokiu statistikos lygiu mokiniai baigia mokyklą yra sudėtingas uždavinys, nesietinas su matematikos pasiekimų vertinimu. Šių metų matematikos egzamino užduotyje buvo keli uždaviniai skirti statistikai. Kokiu tikslu? Jais nebuvo galima nei nustatyti statistinio raštingumo lygio, nei įvertinti matematikos pasiekimų.“

Prof. R. Norvaiša pabrėžia, kad dabartinė egzaminų sistema orientuota į patikrinimą kaip mokinys geba atlikti standartines užduotis remdamasis jam žinomomis taisyklėmis ir procedūromis: „Mokiniai treniruojami atlikti kaip galima daugiau panašių specialaus tipo užduočių. Tokiu atveju vertinimas yra nesudėtingas. Daugumos užduočių atlikimas vertinamas pagal konkretų mokinio atsakymą. Tokio mokymo rezultatu yra mokinio bejėgiškumas susidūrus su jam nauja, anksčiau nespręsta užduotimi.

Egzaminuotojai norėtų tikrinti mokinio kūrybiškumą, kurio dabartinė matematikos mokymo sistema neugdo dėl siauro matematikos mokymo tikslo supratimo. Mūsu programas rengiantys matematikos ekspertai mano, kad matematika reikalinga tik kasdieniniame gyvenime, kas vadinama matematiniu raštingumu.“

VU MIF matematikų pagrindinė vizija ir noras – kad dauguma mokinių nepasimestų susidūrę su nepažįstama matematine užduotimi. Tam, kad to pasiekti, moksleiviai turi tam būti nuosekliai rengiami – nuo pat pirmosios klasės. „Tai reiškia mokyti rasti problemos sprendimą, o ne mokyti taikyti konkrečius metodus ir procedūras. Tokiam matematikos mokymui nepakanka parašyti tinkamą programą. Tam reikalinga iš esmės visa turinio kaita, kuri apima ir mokytojo žinias, ir matematikos vadovėlius, ir pasiekimų vertinimo sistemą, – sako prof. R. Norvaiša.

Prognozės

2020 m. rugpjūčio 14 d., po paskelbtų Matematikos valstybinių brandos egzaminų rezultatų, kai neišlaikiusiųjų skaičius siekė 32,39 proc., prof. Rimas Norvaiša pasitarime Švietimo, mokslo ir sporto ministerijoje (ŠMSM) dėl matematikos mokymosi pasiekimų gerinimo pasiūlė veiksmų planą. Tuo metu sudaryta komisija jį išklausė, bet jokiais veiksmais nereagavo. Veiksmų planas buvo nusiųstas ir dabartinei švietimo ministrei jai pradėjus darbą ministerijoje, deja, reakcijos nebuvo.

Prof. A. Račkauskas papildo kolegą, sakydamas, kad norint suprasti padarytas klaida ir atvirai jas pripažinti, o ieškant sprendimų, verta remtis moksliniais matematinio švietimo tyrimais: „Jie apima matematinio švietimo politiką, psichologiją, ugdymo sistemas bei formas, įvairių matematikos sričių mokymo metodus. Be to, nagrinėja kitų mokslų įtaką (pvz., kompiuterių mokslo), ryšius su modeliavimu bei matematikos taikymu. Neabejoju, kad tie, kurie tyrinėja matematikos mokymą, turi pasiūlymų kaip pakelti moksleivių matematikos mokymosi prastas tendencijas“.

Prof. Rimo Norvaišos manymu, kad norint pasiekti permainų matematikos mokyme, reikėtų dirbti žemiau išvardintomis kryptimis.

Pirma, pripažinti visuomenės matematinį išsilavinimą esant nacionalinio saugumo reikalu. Tai daro kitos savo ateitimi besirūpinančios pasaulio šalys. Pavyzdžiui, 2006 metais tuometinis JAV prezidentas Dž. V. Bušas sudarė specialistų grupę įpareigodamas juos rekomenduoti matematikos mokymo gerinimo planą pagrįsta patikimiausiais turimais mokslinių tyrimų rezultatais. Rezultatai buvo paskelbti 2008 metais. Daugelis tos grupės siūlymų yra aktualūs mums.

Antra, būtina matematikų ir matematikos mokytojų bendruomenes skatinti užsiimti matematikos mokymo tyrimais matematikos mokslo srityje. Tam reikalingas finansavimas kaip plyno lauko investicija, nes iki šiol Lietuvoje tokie tyrimai nėra atliekami. Jie atliekami socialinių mokslų srityje. Mes esame toli nuo tarptautiniu lygiu atliekamų tyrimų nuvažiavusio traukinio.

Trečia, būtina kurti mokyklinės matematikos standartus ir matematinio išsilavinimo sampratą. Kokybiško matematikos mokymo visiems planą-pavyzdį yra parengusi didžiausia pasaulyje matematikos mokytojų organizacija Nacionalinė matematikos mokytojų taryba (National Council of Teachers of Mathematics).

Ketvirta, Mokytojų atlyginimai turėtų būti didinami mažiausiai du kartus ir konkretus jų dydis turėtų priklausyti nuo kvalifikacijos lygio.

Prof. Rimo Norvaišos prognozė, jeigu ministerija ir toliau tęs tai, ką daro iki šiol: „Kitais metais neišlaikiusiųjų matematikos brandos egzaminą smarkiai sumažės, ministerija paskelbs pergalę ir švęs, o dar po metų viskas kartosis iš naujo ir su didesne jėga.“";https://www.delfi.lt/projektai/studijos/matematikos-egzaminu-rezultatai-nesiemus-permainu-viskas-kartosis-is-naujo-ir-su-didesne-jega-90708181;2022
Šiugždinienė: atsisveikiname su tuo, kas buvo tapę norma mūsų mokyklose;2022-08-29 10:27:00;"„Tai išskirtiniai metai mūsų mokyklose. Po maždaug dviejų dešimtmečių pradėsime mokslo metus be jungtinių 5-8 klasių. Atsisveikiname su tuo, kas buvo tapę norma mūsų mokyklose, tačiau sudavė didžiulį smūgį neskaitlingų mokyklų jungtinių klasių vaikų pasiekimams.Labai džiaugiuosi, kad dauguma savivaldybių sustiprino savo mokyklų tinklą ir mokiniai turės daugiau galimybių mokytis norimus dalykus ir gauti kokybišką ugdymą“, – ministerijos panešime spaudai teigia J. Šiugždinienė.

Ministrė taip pat akcentuoja, kad nuo šių mokslo metų žymiai didesnis dėmesys bus skiriamas grįžtamajam ryšiui ir nacionalinių patikrinimų kokybei.

„Patikrinimai turi būti orientuoti į pažangos užtikrinimą ir grįžtamojo ryšio teikimą mokiniui, tėvams, ne į konkurenciją. Žinoma, mokiniui bus pasiūlyta savalaikė mokymosi pagalba, kad būtų kompensuotos spragos ir vaikas galėtų mokytis toliau. Labai svarbu, kad 4, 8 kl. nacionalinių, taip pat pagrindinio ugdymo 10 kl. mokinių pasiekimų patikrinimai būtų naudojami ne sustiprinti ir paskatinti konkurenciją, o siekiant mokinio pažangos“, - kalbėjo ministrė“, – pažymi ji.

Teigiama, kad jau atlikti mokinių registro pakeitimai, kad nacionalinių mokinių pasiekimų ir pagrindinio ugdymo pasiekimų duomenys keliautų paskui vaiką ir nauja priimanti mokykla turėtų informaciją apie tai, kas mokiniui sekėsi, o kurias sritis reikia stiprinti.

Ministrė J. Šiugždinienė pristatė pagrindines veiklas naujais mokslo metais, kurios turės įtakos visai švietimo sistemai.

Profesinio orientavimo veiklos kiekvienam mokiniui

Ministerija teigia, kad naujais mokslo metais visose Lietuvos mokyklose pradedama įgyvendinti profesinio orientavimo programa. Mokyklose pradės dirbti daugiau karjeros specialistų, kurie mokiniams patars ir padės apsispręsti dėl tolimesnio mokymosi, karjeros plano. Savivaldybės jau darbina specialistus. Numatoma, kad kitų metų pabaigoje švietimo įstaigose dirbs 380 karjeros specialistų, o 2024 m. – apie 425. Iki šių mokslo metų mokyklose dirbo per 80 karjeros specialistų.

Atnaujintos bendrojo ugdymo programos

Jau patvirtintos ir pradedamos įgyvendinti atnaujintos lenkų gimtosios kalbos ir literatūros, priešmokyklinio ugdymo programos, pažymima pranešime spaudai. Taip pat patvirtinta lietuvių kalbos pagal lygius programa, skirta mokyti lietuvių kalbos atvykusius ar sugrįžusius mokinius išlyginamosiose klasėse, grupėse ar individualiai, pvz., ukrainiečius. Iki rugsėjo pabaigos bus patvirtintos bendrojo ugdymo programos, kurios bus įgyvendinamos nuo kitų mokslo metų. Vyks mokytojų mokymai. O mokymai, kaip dirbti pagal tris nuo šio rugsėjo įgyvendinamas programas, tęsiasi jau nuo pavasario. Pradedamos rengti skaitmeninės priemonės bendrojo ugdymo turinio įgyvendinimui.

Daugiau pagalbos mokiniams

ŠMSM akcentuoja, kad mokyklose bus įdarbinta daugiau švietimo pagalbos specialistų: ministerija savivaldybėms skyrė beveik milijoną eurų 150 šių specialistų etatų įsteigti. Šiemet pirmą kartą 250 mokytojų įgis antrą švietimo pagalbos specialisto kvalifikaciją. Studijas šiais metais pradėjo trečdaliu daugiau būsimų specialiųjų pedagogų. Tai padės mokykloms pasirengti nuo 2024 m. priimti specialiųjų poreikių vaikus, jei jų tėvai to pageidauja, akcentuojama išplatintame ministerijos praneišme.

Daugiau lėšų ir galimybių mokytojų kvalifikacijai

Taip pat pažymima, kad nuo 2023-ųjų metų startuos nacionalinės pedagogų kvalifikacijos tobulinimo programos, pirmiausia – IT kompetencijų, matematikos, lietuvių kalbos ir literatūros didaktikos. Jau nuo šio rugsėjo 420 mokytojų tobulins savo kvalifikaciją informacinių technologijų srityje

Daugiau dėmesio matematikos mokymui

Rengiamos skaitmeninės priemonės, uždavinių bankas, bus stiprinamos mokytojų didaktikos kompetencijos. Rugsėjį darbą pradeda grupė matematikos ugdymo stiprinimo planui parengti. Bandomasis egzaminas vyks jau vasario mėnesį, kad liktų daugiau laiko užtaisyti spragas.

Į aukštesnę klasę – tik turint teigiamus pažymius

Iki naujųjų metų bus patvirtinta vidurinio ugdymo sąranga, kaupiamasis balas ir priimti sprendimai dėl slenksčio dešimtoje klasėje, t.y. norint baigti pagrindinio ugdymo programą ir eiti į vidurinį ugdymą – III gimnazijos klasę – reikės būti išlaikius pagrindinio ugdymo pasiekimų patikrinimą (lietuvių kalbos ir matematikos) ir pasiekti ne mažiau nei patenkinamą mokymosi lygį. Gavus neigiamus pasiekimų patikrinimo įvertinimus baigiant 10 klasę, patikrinimą bus galima kartoti tais pačiais mokslo metais. Numatomi pakeitimai įsigalios nuo 2024 m. Tačiau net ir nelaukiant dvejus metus siekiama, kad pereidamas į kitą ugdymo lygmenį mokinys būtų jam pasirengęs. Mokiniui teikiama jo poreikius atliepianti mokymosi pagalba, rašoma pranešime spaudai.

Stiprinamos visų mokyklos bendruomenės narių atsakomybės: už mokymosi rezultatus atsakingas ne tik mokytojas

Kartu su mokytojais ir mokiniais Švietimo, mokslo ir sporto ministerija parengs pavyzdinį bendruomenės susitarimą dėl teisių ir atsakomybių balanso. Norint, kad kiekvienoje mokykloje būtų sukurtos pačios geriausios sąlygos dirbti ir mokytis, būtina bendruomenėms sutarti dėl darbo taisyklių ir jų laikytis. Tai būtų ir svarbi pagalba mokytojui, kad jis nebūtų paliktas vienas atsakingas už viską: mokinių elgesį, jų pažangą. Svarbus visos bendruomenės indėlis.

Stiprinamas edukologijos mokslas

Nuo sausio pirmos dienos prasidės edukologijos mokslų nacionalinė programa, skatinanti mokslinius tyrimus ugdymo mokslų srityje, bus skirtos ir papildomos doktorantūros vietos.
„Tūkstantmečio mokyklų“ programos pirmieji rezultatai – naujais mokslo metais

Ketinimą dalyvauti „Tūkstantmečio mokyklų“ programoje išreiškė 56 šalies savivaldybės, iš kurių šiuo metu 23 savivaldybės jau baigia ruošti bei derinti savo pažangos planus, likusios savivaldybės šiuos darbus pradės spalį. Savivaldybių suplanuoti pokyčiai, švietimo inovacijos mokinius, mokytojus ir mokyklas pasieks naujais kalendoriniais metais, iškart po Naujųjų.

Rugsėjį įsibėgėja projektas „Skaitmeninė švietimo transformacija“

Pokyčiai ir švietimo inovacijos per dvejus metus pasieks visas ugdymo pakopas: tiek Lietuvos bendrojo ugdymo mokyklas, tiek aukštąsias mokyklas. Mokykloms jau nuo rugsėjo bus siūloma klasėse išbandyti atrinktų Lietuvos ir tarptautinių kompanijų kurtas inovatyvias ugdymo priemones skirtingų poreikių mokiniams – mokytojai ir mokiniai bus kviečiami teikti atgalinį ryšį kūrėjams. Taip pat šiais metais pedagogai galės tobulinti skaitmenines kompetencijas studijuodami aukštosiose mokyklose arba pasirinkę tobulintis kursuose, vyks tarptautiniai renginiai. Bendrojo ugdymo bei aukštąsias mokyklas pradės pasiekti moderni įranga hibridiniam ar nuotoliniam mokymuisi, akcentuojama ministerijos pranešime.";https://www.delfi.lt/news/daily/lithuania/siugzdiniene-atsisveikiname-su-tuo-kas-buvo-tape-norma-musu-mokyklose-91087807;2022
ŠMSM: mokslą norintys tęsti dešimtokai nuo 2025-ųjų privalės išlaikyti žinių patikrinimą;2022-11-09 10:46:00;"ŠMSM parengtose Švietimo įstatymo pataisose siūloma nustatyti, kad pagrindinis išsilavinimas įgyjamas ne tik baigus pagrindinio ugdymo programą, bet ir išlaikius pagrindinio ugdymo pasiekimų patikrinimus (PUPP) patenkinamais pažymiais, t. y. bent keturiais balais. Ši nuostata taip pat būtų pradėta taikyti 2025 metais baigiantiems dešimtąją mokyklos – antrąją gimnazijos klasę, t.y. aktualūs jau dabartiniams aštuntokams.

Tuo metu nacionalinių ugdymo pasiekimų patikrinimas būtų vykdomas tik ketvirtoje ir aštuntoje klasėje, patikrinimai nebebūtų rengiami šeštokams, kaip iki šiol. Tačiau šie patikrinimai taptų nebe rekomendaciniai, o privalomi. Šiuo metu juose dalyvauja apie 96,4 proc. mokinių.

Nesulaukę patenkinamo įvertinimo, t.y. gavę 1–4 balus, moksleiviai toliau gautų individualią pagalbą, tačiau priešingai, nei dešimtokai, galėtų tęsti mokslus.

Nepasiekus šio žemiausio lygmens, mokiniai turės galimybę sustiprinti žinias ir perlaikyti PUPP dar tais pačiais mokslo metais. Šiuo metu galimybės perlaikyti patikrinimą nėra.

Kaip ir anksčiau, norint pereiti į aukštesnę klasę, dešimtokai privalės turėti ir teigiamus metinius visų besimokomų dalykų pažymius.

Mokiniams taip pat galės būti siūloma kartoti 10-osios ar antrosios gimnazijos klasės kursą gimnazijoje arba profesinėje mokykloje ar atskirai mokytis konkretaus dalyko ir taip pasirengti pasiekimų patikrinimui kitais metais.

Nori nuoseklesnio pasirengimo egzaminams

Pasak švietimo, mokslo ir sporto ministrės Jurgitos Šiugždinienės, pastebima, kad savivaldybėse, kuriose ugdymo organizavimo ir pagalbos teikimo sprendimai priimami remiantis patikrinimų duomenimis, mokinių pasiekimai gerėja.

„Toks ir yra šių pasiekimų patikrinimų tikslas – padėti siekti geresnių rezultatų, laiku pastebėti silpnąsias vietas, suteikti reikiamą mokymosi pagalbą. Mokiniams, nepasiekusiems patenkinamo pasiekimų lygmens, bus sudaromas individualus mokymosi pasiekimų gerinimo planas ir suteikiama reikalinga pagalba“, – ŠMSM pranešime spaudai sakė ministrė.

Anot jos, šiuo metu bendrasis ugdymas koncentruojamas į brandos egzaminus ir tai kartais yra nepakeliamas krūvis moksleiviams ir jų tėvams. Būtent todėl, anot jos, svarbu, kad tinkamas moksleivių pasirengimas būtų užtikrinamas jau žemesnėse klasėse ir sunkumų patiriančių moksleivių spragos būtų „pašalintos laiku ir neitų iki pat valstybinio brandos egzamino“.

Pataisomis taip pat siūloma teikti daugiau ir operatyvesnės pagalbos mokymosi sunkumų patiriantiems mokiniams.

Patikrinimo neišlaiko 40 procentų moksleivių

Viceministras Ramūnas Skaudžius sako, kad šiuo metu PUPP matematikos dalies neišlaiko apie 40 proc. dešimtokų, lietuvių kalbos žinių patikrinimo – apie 5 proc. šių klasių moksleivių. t.y. jie gauna mažesnį nei keturių balų įvertinimą. Panašūs patikrinimų rezultatai stebimi ir aštuntoje klasėje.

Būtent todėl, pasak jo, siūlomas pereinamasis laikotarpis įvedant penkių balų slenkstį tik nuo 2029-ųjų.

„Šiandien mes turime apie 40 proc. mokinių, jei mes žiūrime 2022 metų rezultatus, kurie neįveikė to slenksčio su keturiais balais. Tai per anksti kalbėti apie penketus. Įsiklausėme į socialinius partnerius, kurie teikė pastabas“, – spaudos konferencijoje sakė R. Skaudžius.

Anot jo, mokyklos dar turi apie dvejus su puse metų pasirengti permainoms, dabartinių aštuntokų, kuriuos permainos palies pirmuosius, spragas, anot jo, leis įvertinti paankstinti nacionaliniai pasiekimų patikrinimai – jie vyks 2023–iųjų sausį.

ŠMSM pabrėžia, kad nacionaliniai mokinių pasiekimų patikrinimai turi būti naudojami ne konkurencijai, o grįžtamajam ryšiui ir pagalbai, vienas svarbiausių tikslų – padėti mokiniams kuo geriau pasiruošti mokytis aukštesnėje klasėje.

Papildomam mokymui skirs lėšų

Jau dabar Švietimo įstatyme yra numatyta, kad mokiniams, nepasiekusiems patenkinamo pasiekimų lygmens nacionalinių mokinių pasiekimų patikrinimų metu, mokyklos turėtų teikti reikalingą mokymosi pagalbą.

Tam yra suplanuotos ir papildomos lėšos 2023 metų biudžete. Todėl, pasak ministerijos, ir yra svarbu užtikrinti, kad visi ketvirtų ir aštuntų klasių mokiniai dalyvautų nacionaliniuose mokinių pasiekimų patikrinimuose.

„Šiais pokyčiais siekiame, kad visi mokiniai, nesvarbu, kur jie gyvena, kokia yra juos supanti socialinė ar ekonominė aplinka ar jų poreikiai, turėtų geriausias starto pozicijas. Galėtų nuosekliai mokytis nesusidurdami su barjerais ar trukdžiais, išvengtų emocinės įtampos, patirtų sėkmę ir būtų tinkamai pasirengę rinktis norimą, jų polinkius atitinkantį karjeros kelią ateityje“, – sakė J. Šiugždinienė.

Anot jos, nuo 2023 ketvirtokams ir aštuntokams, patikrinimuose gavusiems ketvertą ir mažiau, numatyta teikti bent 20 konsultacijų ne didesnėse nei penkių mokinių grupėse. Jiems bus sudaromi individualūs pasiekimo gerinimo planai.

Aukštesnis slenkstis – nuo 2029-ųjų

Ministerijos parengti pakeitimai taip pat nustatytų, jog nuo 2029–2030 mokslo metų mokytis gimnazijos trečiojoje klasėje galės tik išlaikiusieji pasiekimų patikrinimus ne mažiau kaip penkiais balais, t.y. gavę patenkinamą pasiekimų įvertinimą.

Nuo 2024-2025 mokslo metų baigiant antrąją gimnazijos klasę, būtų tikrinami lietuvių kalbos ir literatūros, matematikos ir gimtųjų kalbų ir literatūros (tik tautinių mažumų mokyklose) pasiekimai, ateityje taip pat svarstoma vertinti visuomeninio ugdymo, gamtos mokslų ar užsienio kalbų pasiekimus.

Kalbėdama apie pakeitimus dešimtokams, ministrė teigė, kad svarbiausias tikslas yra jog mokiniai į trečiąją gimnazijos klasę ateitų pasirengę mokytis joje, o vėliau sėkmingai užbaigtų vidurinio ugdymo programą.

„Svarbu, kad mokiniams būtų teikiamos profesionalios karjeros konsultavimo paslaugos, kurios laiku padėtų atpažinti turimus polinkius ir pasirinkti giliau mokytis norimus dalykus arba rinktis baigti vidurinį ugdymą kartu įgyjant profesiją“, – tvirtino J. Šiugdžinienė.

Ji be kita ko tvirtino, kad ateityje planuojama keisti brandos egzaminų sandarą, t.y. jį sudarys ne tik pats galutinis žinių patikrinimas, bet ir kaupiamoji dalis – ji sieks 40 proc. bendro įvertinimo.

Pagalbą galėtų teikti greičiau

Švietimo įstatymu siūloma nustatyti, kad mokyklos Vaiko gerovės komisijai atlikus pirminį mokinių ugdymosi poreikių vertinimą, mokiniui būtų galima iš karto skirti reikalingą švietimo pagalbą.

Šios nuostatos keitimas leistų mokyklos vadovui priimti sprendimus nelaukiant, kol mokinys bus įvertintas savivaldybės pedagoginėje psichologinėje tarnyboje. Nauja tvarka leistų mokiniui švietimo pagalbą gauti greitai ir tikslingai.

Švietimo įstatymo pakeitimu numatoma peržiūrėti ir prevencinių programų įgyvendinimą.

Siūloma palengvinti naštą savivaldybėms ir nacionaliniu mastu vykdyti prevencinių programų kokybės užtikrinimą bei nustatyti bendrus reikalavimus šioms programoms. Iki šiol kiekviena savivaldybė turėjo būti pasirengusi savo tvarką ir kriterijus.

Anot ministerijos, iki šiol ekspertinių pajėgumų šioje srityje trūkumas smarkiai apsunkindavo šį darbą, o po įstatymo pakeitimų mokyklos ir savivaldybės bus užtikrintos, kad renkasi kokybiškas prevencines programas, atliepiančias konkrečios mokinių grupės poreikius.

ŠMSM viceministras R. Skaudžius tikina, kad užtikrinus papildomą mokymą bent kas antram-trečiam moksleiviui, kuriam to reikia, įvedus „nulinę toleranciją“ pamokų nelankymui, neišlaikančių patikrinimų (ypač matematikos) dalis galėtų sumažėti iki 10 procentinių punktų.

Galimybė įgyti profesiją

Viceministrė Agnė Kudarauskienė tvirtino, jog jau keletą metų gimnazistai turi galimybę mokytis po pamokų tam tikros profesijos dalies. Nuo 2020-ųjų vykdomos ir eksperimentinės profesinio mokymo programos moksleiviams, baigusiems aštuonias klases, kai moksleiviai įgyja ir vidurinį išsilavinimą, ir profesinę kvalifikaciją.

„Esame pasirengę plėsti šių programų pasiūlą, nes galimybė baigti ir vidurinį ugdymą, ir kartu jau turėti profesinę kvalifikaciją, įsilieti į darbo rinką, arba eiti toliau į aukštąjį mokslą, iš tikrųjų yra patrauklus kelias“, – teigė A. Kudarauskienė.

Pasak jos, profesinių mokyklų absolventai turi galimybes stoti į aukštąsias mokyklas laikydami valstybinius brandos egzaminus, bet nuo pernai atvertas ir alternatyvus kelias: trumposios studijos, leidžiančios susieti profesinį mokslą su aukštuoju mokslu.

„Tai reiškia, kad užbaigus šias trumpąsias studijas, kurios paprastai trunka apie pusantrų metų, vėliau stojant į profesinio bakalauro programas, studentams bus užskaitomi jau baigti moduliai ir jų studijos bus trumpesnės. Manome, kad šie pokyčiai galėtų padėti padidinti profesinio mokymo patrauklumą“, – kalbėjo viceministrė.";https://www.delfi.lt/news/daily/lithuania/smsm-moksla-norintys-testi-desimtokai-nuo-2025-uju-privales-islaikyti-ziniu-patikrinima-91697795;2022
Seimui teikiami pokyčiai švietime: dešimtokams nuo 2025 metų reikėtų įveikti slenkstį;2022-11-17 06:52:00;"Švietimo, mokslo ir sporto ministrė Jurgita Šiugždinienė sako, kad privalomi patikrinimai žemesnėse klasėse leistų anksčiau nustatyti spragas ir laiku suteikti pagalbą mokiniui, nuimtų didžiulį krūvį nuo brandos egzaminų.

Švietimo ministerijos parengtos pataisos numato, kad nacionaliniai pasiekimų patikrinimai būtų vykdomi baigiant pradinio ugdymo, pagrindinio ugdymo programos pirmosios dalies ir pagrindinio ugdymo programas, tai yra ketvirtoje, aštuntoje ir dešimtoje klasėse. Nebeliktų patikrinimo šeštoje klasėje.

Šiuo metu nacionaliniai ugdymo pasiekimų patikrinimai rengiami ketvirtų, šeštų ir aštuntų klasių moksleiviams, tačiau jie nėra privalomi. Paprastai juose dalyvauja apie 96 proc. šalies bendrojo ugdymo įstaigų mokinių.

Pagal naujas pataisas, dešimtokai pagrindinį išsilavinimą įgytų ne tik baigę pagrindinio ugdymo programą, bet ir išlaikę pagrindinio ugdymo pasiekimų patikrinimus (PUPP) patenkinamais pažymiais, tai yra bent keturiais balais.

Ši nuostata būtų pradėta taikyti 2025 metais baigiantiems dešimtąją mokyklos – antrąją gimnazijos klasę, taigi pakeitimai būtų aktualūs jau dabartiniams aštuntokams.

Nuo 2029–2030 mokslo metų slenkstis augų iki penkių balų.";https://www.delfi.lt/news/daily/lithuania/seimui-teikiami-pokyciai-svietime-desimtokams-nuo-2025-metu-reiketu-iveikti-slenksti-91770527;2022
Švietimo atstovai: kartelė dešimtokams – per žema, svarbūs ir asmeniniai pasiekimai;2022-11-21 08:13:00;"Dalis jų taip pat teigia, kad vienodi privalomi žinių patikrinimai mokyklose padės įvertinti bendrą žinių lygį, tačiau gali nustelbti svarbesnį tikslą – individualią moksleivių pažangą.

Seimas praėjusią savaitę po pateikimo pritarė Švietimo įstatymo pataisoms, kuriomis iki šiol tik rekomenduojami žinių patikrinimai ketvirtokams ir aštuntokams taptų privalomi, šeštokams jų neliktų, o dešimtokams nuo 2025 metų patikrinimuose būtų įvestas keturių balų slenkstis.

Pratęs dalies gimnazijų „vegetavimą“

„Tai, kad įvedinėja tam tikrą kartelę, yra teisinga. Bet ji įvedama labai maža, pakanka išlaikyti ketvertui, kad tęstum mokymąsi gimnazijoje“, – BNS sakė Vilniaus licėjaus direktorius Saulius Jurkevičius.

Anot jo, dauguma gimnazijų vadovų palaiko keturių balų kartelės įvedimą dešimtokų Pagrindinio ugdymo pasiekimų patikrinime (PUPP) pereinamuoju laikotarpiu. Ministerija ją siūlo iki penkių balų kelti 2029-aisiais.

S. Jurkevičiaus teigimu, ši išlyga įvedama dėl to, kad įvedus aukštesnį slenkstį nemaža dalis gimnazijų susidurtų su išlikimo problemomis, nes dešimtokams neišlaikius egzaminų imtų trūkti moksleivių.

„Iš esmės galvojama ne apie vaikus, o apie savo interesus: kad būtų tų vaikų ir būtų galima vegetuoti, tas vegetavimo periodas yra pratęsiamas. Mes negalvojame apie valstybės interesą, o galvojame apie vegetacinį periodą“, – teigė šalies mokyklų reitinguose pirmaujančios gimnazijos vadovas.

„Kai kurie mokyklų vadovai nuvegetuos į pensiją per tą laikotarpį, galės jau kiti užsiiminėti tuo penketu. Bet ir tas penketas yra apgailėtinas. Reiklumo mokymosi kokybei neturėjome jokio, o dabar kuriame imitacinį reiklumą“, – tvirtino jis.

Žemą kartelę mato kaip grėsmę

Ministerijos siūlymu, nesurinkę mažiausiai keturių iš dešimties balų, dešimtokai nuo 2025-ųjų nebegalėtų tęsti mokslų gimnazijoje. Tuo metu ketvirtokai ir aštuntokai, per žinių patikrinimą gavę 1–4 balus, toliau sulauktų individualios pagalbos, tačiau priešingai nei dešimtokai, mokslus tęsti galėtų.

S. Jurkevičiaus nuomone, tai yra „pusėtini sprendimai“, jis neatmeta, kad nemažai daliai moksleivių, susikirtusių per nacionalinius mokinių pasiekimų patikrinimus, pedagogai tiesiog padės dirbtinai kilsteldami pažymį.

„Manau, kad tai yra pusėtini sprendimai – tarsi bijome pareikalauti, kad mokykloje būtų mokomasi. O tie minimalūs dalykai, yra ta patirtis, kaip ir būdavo valstybiniuose egzaminuose, bet kokiu atveju „pritempiama“ prie to ketverto ar penketo. Bandome rodyti visuomenei, kad judame į priekį, bet tas judėjimas yra daugiau imitacinis“, – tvirtino S. Jurkevičius.

„Kartelė tokia neaukšta, kad visais aspektais ji, manau, yra kurianti grėsmę Lietuvos valstybei“, – pridūrė jis.

Ragina vertinti individualią pažangą

Kauno Jono Jablonskio gimnazijos matematikos mokytojos, VDU Švietimo akademijos Švietimo vadybos ir politikos katedros vedėjos Aušros Rutkienės teigimu, privalomi žinių patikrinimai yra patogus instrumentas siekiant įvertinti, kaip daugumai moksleivių pavyksta įsisavinti tam tikrą kursą, suprasti, ar paveiki mokytojų taikoma metodika.

Ji iš principo teigiamai įvertino ŠMSM numatytas priemones.

„Manyčiau, kad privalomas testavimas, kartelės įvedimas pagelbėtų Lietuvos moksleiviams siekti geresnių rezultatų – tai bus dar vienas drausminimo, lyginimo rodiklis“, – sakė ji.

„Tačiau nereikia pamiršti, kad daug svarbiau yra vaiko individuali pažanga. Teko bendrauti su specialiaisiais pedagogais – o specialiųjų ugdymo poreikių vaikų skaičius didėja – kaip tokie vaikai galės pademonstruoti savo pažangą? Ar jiems tam bus sudarytos sąlygos, jei viską lems konkretus įvertinimas?“ – svarstė docentė.

Ji taip pat pripažino, kad unifikuoti įvertinimai nebūtinai gali atspindėti realias mokinių žinias.

„Kitas dalykas – užduotys. Jomis galima manipuliuoti, pateikti tipines, kad didesnis skaičius gautų aukštesnius įvertinimus“, – pripažino pedagogė.

A. Rutkienė sutiko, kad dėl galimo manipuliavimo gali būti nesudėtinga kai kurių mokinių pažymius kilstelti iki nustatytos keturių ar penkių balų ribos. Ji pritaria ministerijos pozicijai, kad riba aštuntokams penkis balus pasiektų po pereinamojo laikotarpio.

„Bet aš iš esmės diskutuočiau, ar reikia vertinti atskirų dalykų pažymiais galimybę patekti ar nepatekti į gimnaziją“, – tvirtino ji.

Anot pedagogės, padėti siekti geresnių rezultatų gali mokėjimas mokytis, motyvacija, pagarba mokytojui ir mokslui.

Mato grėsmę mokykloms

VDU Švietimo akademijos profesorė Daiva Jakovonytė-Staškuvienė BNS teigė, kad ketvirtokų patikrinimai vykdomi jau daugelį metų, o juose savo noru dalyvauja didžioji dalis šalies mokyklų.

Anot jos, šie patikrinimai naudingi, jei jie sudarys sąlygas patiems mokiniams įvertinti savo pažangą, išsiaiškinti, kurias sritis dar reikėtų tobulinti. Ji pabrėžė, kad po tokių patikrinimų privalo būti teikiama individuali pagalba – tai numatoma ir ŠMSM planuose.

„Kur kyla grėsmė? Kad pagal patikrinimų rezultatus gali būti priimami kiti sprendimai, pavyzdžiui, mokyklų uždarymas ar kitoks tinklo pertvarkymas. Apie tai kalbu todėl, kad tam tikrais atvejais Lietuvoje jau taip elgtasi. Pasiekimų patikrinimo samprata yra kita, mokinių pasiekimų vertinimas ir įsivertinimas turėtų būti siejamas su individualia pagalba mokiniui“, – tvirtino D. Jakavonytė-Staškuvienė.

Ji atkreipė dėmesį, kad patikrinimai planuojami organizuoti tik elektronine forma, todėl neišvengiamai neapims viso ugdymo turinio sričių, kompetencijų, kurios įtrauktos į atnaujintas ugdymo turinio programas.

Patikrinimai nebūtinai atspindės žinias

Švietimo ekspertės teigimu, privalomuose patikrinimuose bus svarbus ir mokyklų vaidmuo, kad pedagogai įvertintų ne tik galutinį rezultatą, bet ir siektų moksleivių individualios pažangos, net jei pagal bendrus patikrinimus konkretaus mokinio pasiekimai nebus aukšti.

Ji pabrėžė, kad pradinukų gebėjimai labai skiriasi, kai kuriais atvejais jiems trūksta pasirengimo, socialinių gebėjimų, skiriasi jų žodyno turtingumas.

„Tad sprendimas dėl mokinių pasiekimų patikrinimo negali būti sutiktas vienareikšmiai, nes mokinių pasiekimai yra kompleksinė sritis, kurios negali visapusiškai pamatuoti vienos dienos, kartais net ir atsitiktinis, rezultatas, kurį gali nulemti daugelis aplinkybių, nebūtinai susijusių su mokinių mokymusi“, – akcentavo D. Jakavonytė-Staškuvienė.

Dar vienas iššūkis, anot jos pasiruošimo sąlygos tokiems patikrinimas – jiems reikiamos priemonės, kompiuterinė įranga, kokybiškas interneto ryšys.

Šiuo metu nacionaliniai ugdymo pasiekimų patikrinimai rengiami ketvirtų, šeštų ir aštuntų klasių moksleiviams, tačiau jie nėra privalomi. Paprastai juose dalyvauja apie 96 proc. šalies bendrojo ugdymo įstaigų mokinių.

Pagal naujas pataisas, dešimtokai pagrindinį išsilavinimą įgytų ne tik baigę pagrindinio ugdymo programą, bet ir išlaikę pagrindinio ugdymo pasiekimų patikrinimus (PUPP) patenkinamais pažymiais, tai gavę mažiausiai keturis balus.

Nepasiekus žemiausio lygmens, mokiniai turėtų galimybę sustiprinti žinias ir perlaikyti PUPP dar tais pačiais mokslo metais. Šiuo metu galimybės perlaikyti patikrinimą nėra.

Mokiniams taip pat galėtų būti siūloma kartoti 10-osios ar antrosios gimnazijos klasės kursą gimnazijoje arba profesinėje mokykloje ar atskirai mokytis konkretaus dalyko ir taip pasirengti pasiekimų patikrinimui kitais metais.";https://www.delfi.lt/news/daily/lithuania/svietimo-atstovai-kartele-desimtokams-per-zema-svarbus-ir-asmeniniai-pasiekimai-91801665;2022
Jurgita Šiugždinienė. Vaikus rengiame gyvenimui, ne pažymiui;2022-12-04 22:43:00;"Patikrinimas – natūrali priemonė pastebėti spragas

Tiesa, svarbu įvertinti tai, kad daugelis mokinių į pasiekimų patikrinimus iki šiol visada žiūrėjo gana atsainiai, nes nacionaliniai patikrinimai nebuvo privalomi, todėl dalis mokinių į patikrinimus ateina tik pavardę užsirašyti.

Žinoma, kad nacionaliniai patikrinimai neišspręs visų švietimo sistemos problemų, nes tai tik vienas elementas visoje paletėje įgyvendinamų darbų, kuriais siekiama, kad situacija švietime gerėtų.

Daugelis pažangių Ekonominio bendradarbiavimo ir plėtros organizacijos (EBPO) valstybių jau ne vienus metus taiko kompetencijomis grįstą ugdymą, tačiau tai nereiškia, kad jie atsisako nacionalinių patikrinimų. Man regis, kad iš esmės problema yra ne pats patikrinimo buvimas, bet požiūris į patikrinimus. Juk mokytojai nuolatos stebi ir vertina, kaip mokiniams sekasi. Tik nuo mokymosi kultūros priklauso, ar mokomasi patikrinimui, ar gyvenimui. Deja, kaip rodo patirtis, pas mus dažnai vis dar mokomasi egzaminui.

Taigi, labai svarbu, kad švietimo bendruomenės ir tėvų požiūris į patikrinimus keistųsi, kad tai taptų natūralia priemone laiku pastebėti spragas, suteikti kokybišką grįžtamąjį ryšį mokytojui ir mokiniui, o ne bausti, lyginti ar konkuruoti. Tai yra ir galimybė įvertinti pasirengimą pereiti į aukštesnę pakopą, įvertinti silpnas vietas, kas padėtų nustatyti, kokios pagalbos reikia.

Būtina stiprinti mokytojų vertinimo kompetencijas ir plėsti diagnostinius įrankius

Turime pripažinti, kad šiandien yra dideli skirtumai, kaip vertina skirtingi mokytojai, o tai lemia didelius vaikų pasiekimų rezultatų skirtumus. Tyrimai atskleidžia, kad mokytojai vertindami nesąmoningai lygina vaikus tarpusavyje, atsižvelgia į vaiko motyvaciją, pastangas, elgesį ir pan. Iš tokio vertinimo ne visada įmanoma suprasti, ar toje klasėje kyla mokymosi iššūkių. Todėl būtina nacionaliniu lygiu stebėti, kaip mokiniams sekasi mokytis, ir, analizuojant duomenis, spręsti, ką galima daryti, kad jų mokymasis gerėtų, pavyzdžiui, kokias kvalifikacijos tobulinimo programas pasiūlyti pedagogams, analizuoti mokymosi priemonių efektyvumą, kaip koreguoti ugdymo turinį.

Nacionalinių mokinių pasiekimų patikrinimų (NMPP) rezultatai nėra ir nebus naudojami mokinių formaliajam vertinimui, todėl jie neturės neigiamų pasekmių mokiniui.

Tačiau nacionaliniai patikrinimai reikalingi ir tam, kad turėtume daug platesnį paveikslą, kad galėtume matyti, kuriose srityse ir kurias kompetencijas sekasi geriau ugdyti, o kurias silpniau. Sakyčiau, kad remdamiesi šiais duomenimis turėtume planuoti mokytojų ir vadovų profesinį tobulėjimą. Nacionaliniai patikrinimai yra reikalingi visai švietimo sistemai stebėti ir tobulinti.

Tokių patikrinimų egzistavimas nė kiek neprieštarauja išsakytoms mintims, kad mokytojams reikia įvairių diagnostinių įrankių kasdienei pažangai stebėti, vertinti pamokoje. Gal labiau nei įrankių reikia mokymo strategijų ir kuo įvairesnių vertinimo metodų, kuriuos mokytojai galėtų pasitelkti ir išmaniai taikytų, atsižvelgdami į mokinių poreikių įvairovę ir keliamus ugdymo tikslus.

Esame numatę užsakyti ilgalaikes nacionalines kvalifikacijos tobulinimo programas (metų trukmės), kurias parengtų pedagogų rengimo centrai, pasitelkdami užsienio mokslininkų ir praktikų patirtį. Viena tokių programų tikrai bus skirta vertinimui.

Taip pat dirbame prie įvairesnių mokymosi priemonių, įgyvendiname programas, skirtas pasiekimų skirtumams mažinti („Tūkstantmečio mokyklų“ programa, „EdTech“), tačiau tai nereiškia, kad nereikia kas kelerius metus stabtelėti ir pasitikrinti bazinį žinojimą, be kurio kompetencijų vertinimas būtų neįmanomas.

Valstybinio brandos egzamino rezultatas – per kelis tarpinius patikrinimus

Išorinis apibendrinamasis vertinimas (pas mus – pagrindinio ugdymo pasiekimų patikrinimas ir valstybiniai brandos egzaminai) yra visų švietimo sistemų dalis. Nieko naujo neišradome. To atsisakyti negalime, nes jis būtinas patvirtinant įgytą išsilavinimą, su tuo siejamas tolesnis mokymasis, studijos, profesijos pasirinkimas. Tačiau, atnaujindami ugdymo turinį ir įgyvendindami vertinimo sistemos pokyčius, privalome užtikrinti, kad patikrinimuose ir egzaminuose atsirastų kuo įvairesnių užduočių, kurios atskleistų mokinių įgytas kompetencijas, tokių kaip rašinys, pasisakymas reaguojant į perskaitytą tekstą, nuomonės nurodytu klausimu pateikimas, eksperimentinių duomenų interpretavimas, modelio baigties prognozavimas, duomenų atvaizdavimas. Visos šios užduotys gali atskleisti skirtingas kompetencijas.

Be to, planuojame, kad vienintelis egzaminas bus išskaidytas į kelis patikrinimus per dvejus vidurinio ugdymo metus, kad mokinys galėtų susikaupti savo vertinimą per kelis patikrinimus. Manome, kad tai sumažins mokinių nerimą ir įtampą dėl egzaminų, leis proporcingai paskirstyti darbo krūvį. Tarpiniai patikrinimai vyks mokiniams įprastoje aplinkoje, jų pačių mokykloje.

Fokusavimasis tik į akademines žinias – jau praeitis

Neabejotinai tik akademinių žinių vertinimas – jau praeities švietimas. Todėl privalome plėsti mokinių galimybes ugdyti įvairius talentus ir juos pastebėti.

Todėl mokinių polinkių atpažinimo ir jų plėtojimo veiklos yra ne mažiau svarbios nei akademiniai pasiekimai. Planuojame, kad mokiniams, o ateityje ir jų tėvams bus teikiami patarimai dėl vaikų polinkių, jų plėtojimo galimybių.

Labai svarbu, kad vidurinio ugdymo programoje atsiras socialinė-pilietinė veikla, kuri pažymiais vertinama nebus, bet bus privaloma visiems, siekiantiems įgyti atestatą, ir patvirtins mokinių kompetencijas, tokias kaip pilietiškumas, kūrybiškumas ir pan. Ateityje planuojama, kad projektinis darbas pagrindinio ugdymo procese ir brandos darbas vidurinio ugdymo procese taps privalomi, tai yra puikūs įrankiai kompetencijoms ugdyti ir įvertinti. Žinoma, tam reikia papildomai pasiruošti, visų pirma – padėti mokytojams pasirengti, kaip vadovauti tokiam darbui ir kaip jį vertinti.

Svarstome keisti ir brandos atestatą, papildant jį mokinių laimėjimais konkursuose, olimpiadose, neformaliojo švietimo veiklomis, kurios nebus vertinamos, bet padės numatyti, kiek mokinys savo popamokine veikla atliepia kultūrinę, kūrybiškumo, pilietiškumo ir socialines-emocines kompetencijas.";https://www.delfi.lt/news/ringas/politics/jurgita-siugzdiniene-vaikus-rengiame-gyvenimui-ne-pazymiui-91873331;2022
Seimas po svarstymo pritarė Švietimo įstatymo pakeitimams;2022-12-15 11:27:00;"Už balsavo 109 Seimo nariai, prieš – 1, susilaikė 9 parlamentarai.

Tam, kad jie būtų priimti, Seimas turės balsuoti dar kartą.

Tarp svarbių siūlymų – daugiau ir operatyvesnės pagalbos mokymosi sunkumų patiriantiems mokiniams. Būtų stiprinamas grįžtamojo ryšio teikimas mokiniui ir mokytojui. Nacionaliniai mokinių pasiekimų patikrinimai turėtų būti naudojami ne konkurencijai, o grįžtamajam ryšiui ir pagalbai. Vienas svarbiausių tikslų – padėti mokiniams kuo geriau pasiruošti mokytis aukštesnėje klasėje, rašoma pranešime spaudai.

Svarstomomis pataisomis siūloma atsisakyti patikrinimų 6 klasėje.

Pagal naujas nuostatas, nuo 2024−2025 mokslo metų šie mokinių pasiekimų patikrinimai taptų visuotini 4 klasėje, kai jie baigia pradinio ugdymo programą, ir 8 klasėje, kai mokiniai baigia pagrindinio ugdymo programos pirmąją dalį.

„Mes siūlome šį pakeitimą, nes manome, kad patikrinimų privalomumas įpareigos kiekvieną mokyklą sudaryti sąlygas mokiniams laiku pasitikrinti savo pasiekimus“, − anksčiau yra tvirtinusi švietimo, mokslo ir sporto ministrė Jurgita Šiugždinienė.

Siūloma nustatyti, kad pagrindinis išsilavinimas būtų įgyjamas ne tik baigus pagrindinio ugdymo programą, bet ir išlaikius pagrindinio ugdymo pasiekimų patikrinimus (PUPP) patenkinamais pažymiais, t. y. bent 4 balais. Ši nuostata būtų pradėta taikyti 2025 m. baigiantiems dešimtą / II gimnazijos klasę.

Teigiama, kad pirmieji pokyčių naudą pajustų ir daugiau pagalbos sulauktų dabartiniai aštuntokai. Šiais mokslo metais iš nacionalinio mokinių pasiekimų patikrinimo surinkę keturis ir mažiau balų, šie mokiniai nuo 2023 metų rugsėjo, jau būdami devintokai, sulauktų papildomų konsultacijų. Būdami dešimtokais, 2025 metų pavasarį jie laikytų pagrindinio ugdymo pasiekimų patikrinimus (PUPP). Tam, kad baigtų pagrindinį ugdymą (10 klasių), jiems reikėtų patikrinimo metu pasiekti bent slenkstinį lygį, t. y., gauti bent 4 balus.

Nepasiekę šio žemiausio lygmens, mokiniai turėtų galimybę susistiprinti žinias ir perlaikyti PUPP dar tais pačiais mokslo metais. Šiuo metu galimybės perlaikyti patikrinimą nėra. Mokiniams taip pat galėtų būti siūloma kartoti 10-ąją / II gimnazijos klasės kursą gimnazijoje.

Pakeitimais taip pat siekiama įtvirtinti mokinių teisę į akademines atostogas, po kurių jie galėtų tęsti mokymąsi. Tai leistų mokiniams, sergantiems sudėtingomis lėtinėmis, onkologinėmis ar kitomis ligomis, dėl nėštumo ar gimdymo atostogų laikinai sustabdyti savo mokymąsi ir vėliau, pasikeitus aplinkybėms, sėkmingai grįžti jį tęsti.

Švietimo įstatymu siūloma nustatyti, kad mokyklos Vaiko gerovės komisijai atlikus pirminį mokinių ugdymosi poreikių vertinimą, mokiniui būtų galima iš karto skirti reikalingą švietimo pagalbą. Šios nuostatos keitimas leistų mokyklos vadovui priimti sprendimus nelaukiant, kol mokinys bus įvertintas savivaldybės pedagoginėje psichologinėje tarnyboje. Nauja tvarka leistų mokiniui švietimo pagalbą gauti greitai ir tikslingai.

Švietimo įstatymo pakeitimu numatoma peržiūrėti ir prevencinių programų įgyvendinimą. Siūloma palengvinti naštą savivaldybėms ir nacionaliniu mastu vykdyti prevencinių programų kokybės užtikrinimą bei nustatyti bendrus reikalavimus šioms programoms. Iki šiol kiekviena savivaldybė turėjo būti pasirengusi savo tvarką ir kriterijus. Ekspertinių pajėgumų šioje srityje trūkumas smarkiai apsunkindavo šį darbą. Po įstatymo pakeitimų mokyklos ir savivaldybės būtų užtikrintos, kad renkasi kokybiškas prevencines programas, atliepiančias konkrečios mokinių grupės poreikius.

Ministerija teigia, kad svarstomos pataisoms leistų daugiau sprendimo galių perduoti savivaldybėms. Svarstoma ministerijai atsisakyti mokyklinių autobusų veiklos reglamentavimo ir ją perduoti savivaldybėms reguliuoti.";https://www.delfi.lt/news/daily/lithuania/seimas-po-svarstymo-pritare-svietimo-istatymo-pakeitimams-92038397;2022
Nuspręsta: mokinių patikrinimai bus privalomi, dešimtokams įvesta kartelė;2022-12-22 11:38:00;"Už tokias Švietimo įstatymo pataisas ketvirtadienį per priėmimą balsavo 103 Seimo nariai, prieš buvo penki ir susilaikė 18 parlamentarų.

Seimo Švietimo ir mokslo komiteto narys „valstietis“ Eugenijus Jovaiša ragino kolegas palaikyti pataisas, sakydamas, kai yra „naujoji motyvacija mokytis“.

„Šitas naujas Švietimo įstatymo paketas atveria naujas galimybes švietimo politikoje. Pirmiausia ir svarbiausia yra tai, kad mokiniai įgyja galimybę įsivertinti, ir mokytojai ir tėvai įgyja galimybę įvertinti savo mokinius ir taip projektuoti jų ateitį“, – sakė E. Jovaiša.

Kalbančiųjų prieš Švietimo įstatymo ir lydinčiųjų pataisų paketą nebuvo.

Pataisos keičia dabartinę pasiekimų patikrinimų mokyklose tvarką: jie tampa privalomi ketvirtokams ir aštuntokams, bet nebeliks patikrinimo šeštoje klasėje. Taip pat nuo 2025 metų įvedama keturių balų kartelė mokslą gimnazijoje tęsti norintiems dešimtokams.

Dabar nacionaliniai ugdymo pasiekimų patikrinimai rengiami ketvirtų, šeštų ir aštuntų klasių moksleiviams, tačiau jie neprivalomi, nors paprastai juose dalyvaudavo apie 96 proc. šalies bendrojo ugdymo įstaigų mokinių.

Pagal naują tvarką, dešimtokai pagrindinį išsilavinimą įgis ne tik baigę pagrindinio ugdymo programą, bet ir išlaikę pagrindinio ugdymo pasiekimų patikrinimus (PUPP) patenkinamais pažymiais, tai yra mažiausiai keturis balais.

Ši nuostata bus pradėta taikyti 2025 metais baigiantiems dešimtąją mokyklos – antrąją gimnazijos klasę, taigi pakeitimai bus aktualūs jau dabartiniams aštuntokams.

Pataisos sudarys galimybę mokiniams, nepasiekusiems žemiausio lygmens, sustiprinti žinias ir perlaikyti PUPP dar tais pačiais mokslo metais. Šiuo metu galimybės perlaikyti patikrinimą nėra.

Mokiniams taip pat galės būti siūloma kartoti 10-osios ar antrosios gimnazijos klasės kursą gimnazijoje arba profesinėje mokykloje, ar atskirai mokytis konkretaus dalyko ir taip pasirengti pasiekimų patikrinimui kitais metais.

Pataisos detaliau nustato, kaip su sunkumais susiduriantiems mokiniams būtų teikiama švietimo pagalba. Ugdymosi poreikių pirminį įvertinimą atliktų mokyklos vaiko gerovės komisija ir pagalba galėtų būti skiriama mokyklos vadovo sprendimu, tam nebūtų privalu nustatyti specialiuosius ugdymo poreikius.

Švietimo įstatymo pataisos taip pat įveda reikalavimą valstybės ar savivaldybių švietimo įstaigų, išskyrus aukštąsias mokyklas, vadovams turėti ne žemesnį kaip magistro kvalifikacinį laipsnį arba prilygintą aukštojo mokslo kvalifikaciją. Galios ir pripažinta lygiavertė užsienyje įgyta kvalifikacija.

Taip pat įstatymas papildytas, kad mokinių pasiekimams skatinti galėtų būti skiriamos stipendijos, taikomos kitos priemonės.";https://www.delfi.lt/news/daily/lithuania/nuspresta-mokiniu-patikrinimai-bus-privalomi-desimtokams-ivesta-kartele-92101503;2022
ŠMSM: 2022-aisiais augo mokytojų atlyginimai, didėjo finansavimas švietimui;2022-12-29 09:46:00;"Augo atlyginimai

2022 m. darželių, bendrojo ugdymo, profesinių mokyklų mokytojų pareiginė alga augo dešimtadaliu. Dar 2,5 proc. skirta apmokėti pedagogams dėl padidinto darbo krūvio ar sudėtingumo. Vidutiniškai 12,5 proc. didėjo akademinių ir neakademinių darbuotojų atlyginimai.

„Ateinančiais metais pedagogų, dėstytojų ir neakademinių darbuotojų atlyginimai augs dar 13 proc. Skaičiuojama, kad kitąmet mokytojų atlyginimas atskaičiavus mokesčius bus didesnis vidutiniškai 151 Eur, mokslininkų, tyrėjų – 172 Eur. Mokyklų vadovų pareiginė alga didės 21 proc.“, – rašoma pranešime.

Prognozuojama, kad 2022 m. vidutinis mokytojų darbo užmokestis sudarė 115 proc. šalies vidutinio darbo užmokesčio, o 2023 m. mokytojų atlyginimų didinimas 13 proc. leis pasiekti jau 120 procentų šalies VDU. Atitinkamai mokslininkų ir tyrėjų vidutinis mokytojų darbo užmokestis 2022 m. sudarys 131 proc. VDU, 2023 m. – 137 proc.

Pernai pasirašytame politinių partijų susitarime dėl švietimo numatyta, kad vidutinis mokytojų darbo užmokestis 2024 m. sudarytų 130 procentų šalies vidutinio darbo užmokesčio, o mokslininkų ir tyrėjų – 150 proc.

Didėja valstybės finansavimas švietimui ir mokslui

2022 m. valstybė trečdaliu daugiau investavo į mokslinius tyrimus ir eksperimentinę plėtrą (MTEP) – asignavimai šiai sričiai augo 46,9 mln. Eur. 2023 m. MTEP numatoma skirti dar 70,3 mln. Eur daugiau.

Patobulintas mokslo finansavimo modelis – sukurtas bazinis finansavimas ir skatinamasis finansavimas už studijų veiklos pasiekimus: studijų rezultatyvumą, tarptautiškumą bei prieinamumą, studentų įdarbinimą, absolventų karjeros sėkmingumą, teigiama pranešime.

Taip pat įteisintos specialiosios sutartys tarp mokslo ir studijų institucijų bei Švietimo, mokslo ir sporto ministerijos, kuriomis gali būti suteikiamas papildomas finansavimas mokslo ir studijų institucijų veiklos plėtrai, kokybės gerinimui, optimizavimui, infrastruktūros plėtrai ar kitiems strateginiams klausimams.

2023 m. didės finansavimas visoms valstybinėms aukštosioms mokykloms ir mokslo institutams. Kitų metų asignavimai universitetams, kolegijoms, mokslo institutams, Lietuvos mokslo tarybai bei Lietuvos mokslų akademijai iš viso sudarys 550,4 mln. Eur (2022 m. – 435,6 mln. Eur).

Bendrai 2023 m. švietimo ir mokslo biudžetas auga daugiau kaip 425 mln. Eur.

Sprendimai naujiems mokytojams pritraukti

2022 m. studentams, pasirinkusiems valstybės finansuojamas prioritetines bakalauro pedagogikos studijas bei pedagogines gretutines studijas, skirtos beveik 300 Eur stipendijos.

Prioritetinių specializacijų pedagoginių profesinių studijų ir baigiamojo kurso bakalauro pedagogikos studijų bei pedagoginių gretutinių studijų studentams su įsipareigojimu dirbti pagal įgytą kvalifikaciją – daugiau nei 500 Eur. Išankstines įsidarbinimo sutartis sudarė beveik 100 būsimų pedagogų.

Taip pat atverta daugiau galimybių kitų sričių specialistams tapti mokytojais ir jau dirbant įgyti pedagogo kvalifikaciją.

Šiemet ministerija mokykloms skyrė 3 mln. Eur išlaidoms, kurias savivaldybės galėjo naudoti į pensiją išeinančių mokytojų išeitinėms kompensacijoms bei naujiems mokytojams pritraukti: materialinei paramai, transportui, būsto nuomai, kvalifikacijos tobulinimui ir pan., rašoma pranešime.

Dėmesys skiriamas švietimo pagalbos specialistų pritraukimui į mokyklas. Studijuoti specialiąją pedagogiką pasirinko trečdaliu daugiau stojančiųjų daugiau negu pernai, pažymima pranešime.

Ministerija šios kadencijos laikotarpiu skyrė finansavimą švietimo pagalbos specialistų etatams steigti: 2022 m. tam skirta 1,8 mln. Eur, 2023 m. – 2,2 mln. Eur.

Panaikintos jungtinės klasės ir patikrinimai šeštokams

Šiemet beveik po dviejų dešimtmečių Lietuvoje neliko jungtinių klasių, kuriose kartu mokėsi 5–8 klasių mokiniai. Reorganizuotos mažos mokyklos (iki 60 mokinių), kuriose sunku užtikrinti visiems vienodai geras sąlygas. Tam, kad visi vaikai turėtų vienodas galimybes mokytis norimų dalykų ir pasirengti pasirinktoms studijoms aukštojoje mokykloje, nuo šių mokslo metų sudaromos ne mažesnės kaip 12 mokinių gimnazijų (9–12) klasės.

Metų pabaigoje priimti Švietimo įstatymo pakeitimai. Numatyta, kad mokiniai, patiriantys mokymosi sunkumų, sulauks daugiau individualios pagalbos ir galės tinkamai pasirengti mokytis aukštesnėje klasėje, pažymima pranešime.

Seimo priimtose Švietimo įstatymo pataisose įtvirtinti privalomi nacionaliniai mokinių pasiekimų patikrinimai 4 ir 8 klasėse, o 10 (II gimnazijos) klasėje – privalomas pagrindinis pasiekimų patikrinimas. Priimtomis pataisomis nutarta atsisakyti patikrinimų 6 klasėje.

Pagal naujas nuostatas, nuo 2024−2025 mokslo metų šie mokinių pasiekimų patikrinimai taps visuotini 4 klasėje, kai jie baigia pradinio ugdymo programą, ir 8 klasėje, kai mokiniai baigia pagrindinio ugdymo programos pirmąją dalį.

Mokiniai, 4 ir 8 klasėje nepasiekę patenkinamo pasiekimų lygmens, sulauks daugiau pagalbos. Tam yra suplanuotos ir papildomos lėšos.

„Pagalba bus teikiama nedidelėse iki 5 mokinių grupėse. Už konsultacijas mokytojams bus mokama papildomai. Savivaldybė galės organizuoti konsultacijas ir centralizuotai“, – aiškinama pranešime.

Iki šiol nacionaliniai pasiekimų patikrinimai nebuvo privalomi, tačiau juose dalyvauja apie 96,4 proc. mokinių visose šalies bendrojo ugdymo įstaigose.

Pagrindinis išsilavinimas bus įgyjamas ne tik baigus pagrindinio ugdymo programą, bet ir išlaikius pagrindinio ugdymo pasiekimų patikrinimus (PUPP) patenkinamais pažymiais, t. y. bent 4 balais. Ši nuostata bus pradėta taikyti 2025 m. baigiantiems 10 / II gimnazijos klasę.

Nepasiekę šio žemiausio lygmens, mokiniai turės galimybę susistiprinti žinias ir perlaikyti PUPP dar tais pačiais mokslo metais. Šiuo metu galimybės perlaikyti patikrinimą nėra. Mokiniams taip pat galės būti siūloma kartoti 10 / II gimnazijos klasės kursą gimnazijoje.

Reikalavimas pagrindiniam išsilavinimui įgyti yra taikomas tiek pasirinkusiems tęsti mokslus gimnazijoje, tiek profesinėje mokykloje.

Atnaujintos ugdymo programos

2022 m. baigtas kelerius metus užtrukęs darbas: atnaujintos bendrojo ugdymo programos, orientuotos į mokinio socialinių ir emocinių, pažinimo, kūrybiškumo, pilietinių, kultūrinių, komunikavimo kompetencijų ugdymą per visus dalykus.

Atnaujintos dalykų programose numatyta dalykinio turinio dermė tarp įvairių ugdymo pakopų ir klasių ir tarp skirtingų mokomųjų dalykų iki šiol to stigo. Taip pat suteikiama daugiau laisvės mokytojui pačiam spręsti, kaip ir ko mokydamiesi jo mokiniai geriau išmoks, kas bus jiems vertingiausia, rašoma pranešime.

Šiais metais mokiniams nuo pirmos klasės pradėtos teikti profesinio orientavimo paslaugos. Nuo šių mokslo metų Lietuvoje dirba daugiau nei 360 karjeros specialistų, padedančių apsispręsti dėl tolimesnio mokymosi, studijų pasirinkimo, karjeros plano.

Pagerinus darbo sąlygas, į mokyklas pritraukiama daugiau karjeros specialistų. Nuo rugsėjo karjeros specialistų darbo laikas per savaitę nuo 40 valandų sutrumpėjo iki 36 val. Nuo rugsėjo taip pat padidinti jų atlyginimai, nustatyti tokie patys pareiginės algos pastoviosios dalies koeficientai, kaip ir mokytojams bei švietimo pagalbos specialistams.";https://www.delfi.lt/news/daily/lithuania/smsm-2022-aisiais-augo-mokytoju-atlyginimai-didejo-finansavimas-svietimui-92147191;2022
Svarbiausi 2022 metų Lietuvos įvykiai;2022-12-30 09:29:00;"SAUSIS

Sausio 3 dieną valdančiajai Seimo konservatorių frakcijai pareikalavus Žygimantas Pavilionis pranešė, kad atsistatydins iš parlamento Užsienio reikalų komiteto (URK) pirmininko pareigų. Vėliau šias pareigas užėmė Laima Liucija Andrikienė, bet Ž. Pavilionis metų pabaigoje į jas grįžo, politikei tapus Europos Audito Rūmų nare.

Sausio 3 dieną Klaipėdos apylinkės prokuratūra teismui perdavė baudžiamąją bylą dėl Kuršių marių taršos – joje kaltinimai pareikšti kartono gamybos įmonei „Grigeo Klaipėda“ ir keturiolikai esamų bei buvusių įmonės darbuotojų.

Sausio 6 dieną pareigas po Baltarusijos trąšų milžinės „Belaruskalij“ trąšų vežimo skandalo paliko „Lietuvos geležinkelių“ vadovas Mantas Bartuška, jį pareigose pakeitė Egidijus Lazauskas.

Sausio 7 dieną pranešta, kad Lietuva pervedė Europos Žmogaus Teisių Teismo priteistą kompensaciją vienam iš Rugsėjo 11-osios išpuolių JAV organizatorių palestiniečiui Abu Zubaydah'ai (Abu Zubaidai) už neteisėtą kalinimą vadinamajame Centrinės žvalgybos valdybos (CŽV) kalėjime netoli Vilniaus.

Sausio 12 dieną Vyriausybė nusprendė, kad „Lietuvos geležinkeliai“ turi nutraukti sutartį su „Belaruskalij“ nuo vasario.

Sausio 18 dieną Seimas įteisino originalią vardų ir pavardžių rašybą lotyniško pagrindo rašmenimis asmens dokumentuose.

Sausio 21 dieną Lietuva paskelbė, kad perduos Ukrainai priešlėktuvinių raketų „Stinger“.

Sausio 22 dieną atidarymo renginiu „Sukilimas“ prasidėjo Kauno – Europos kultūros sostinės metai.

Sausio 24 dieną prasidėjo šių metų teismų sprendimų maratonas Panevėžio mero Ryčio Mykolo Račkausko atžvilgiu – pirmosios instancijos teismo jis nuteistas dėl piktnaudžiavimo, kai per patarėją davė neteisėtus nurodymus tarnautojams siekdamas įmonės „Lukrecijos reklama“ laimėjimo viešajame pirkime. Meras sprendimą apskundė. Kitoje – krepšinio klubo „Lietkabelis“ paramos byloje – R. M. Račkauską balandį išteisino Vilniaus apygardos teismas, sprendimą gruodį patvirtino Apeliacinis teismas.

Sausio 27 dieną Europos Sąjunga kreipėsi į Pasaulio prekybos organizaciją dėl Kinijos veiksmų stabdant prekybą su Lietuva.

Sausio 29 dieną įsisteigė nauja partija Demokratų sąjunga „Vardan Lietuvos“, jos pirmininku išrinktas Saulius Skvernelis.

VASARIS

Vasario 2 dieną Vilniaus apygardos teismas greitųjų COVID-19 testų pirkimo byloje skyrė 20 tūkst. eurų baudą Nacionalinei visuomenės sveikatos priežiūros laboratorijai, o 4 mln. eurų ieškinį testus pardavusioms bendrovėms – atmetė, tačiau bylą iš naujo nagrinėjęs Apeliacinis teismas gegužę nustatė, kad už testus valstybė permokėjo ir nurodė testus pardavusioms bendrovėms „Profarma“ bei „Bona diagnosis“ grąžinti valstybei daugiau nei 4 mln. eurų.

Vasario 3 dieną iš naujo peržiūrėjęs bylą Lietuvos vyriausiasis administracinis teismas panaikino žurnalistų etikos inspektoriaus sprendimą, kad naujienų portalas „Atvira Klaipėda“ pažeidė duomenų apsaugos taisykles, nes straipsnyje apie savivaldybės bendrovės viešuosius pirkimus nurodė pirkimų dalyvės savininko tapatybę ir jo giminystės ryšius su savivaldybės įmonės darbuotoja.

Vasario 7 dieną Vokietijos gynybos ministrė Christine Lambrecht (Kristin Lambrecht) pranešė, kad atsiųs į Lietuvą papildomus 350 karių.

Vasario 8 dieną Apeliacinis teismas vieną žinomiausių protestuotojų prieš koronaviruso pandemijos valdymą ir kitus Vyriausybės sprendimus Antaną Kandrotą-Celofaną pripažino kaltu dėl finansinių nusikaltimų ir skyrė beveik dvejų metų laisvės atėmimo bausmę.

Vasario 9 dieną pranešta, kad iš pareigų traukiasi prezidento Gitano Nausėdos vyriausiasis patarėjas nacionaliniam saugumui Darius Kuliešius, jį pakeitė Valstybės saugumo departamento direktoriaus pavaduotojas Kęstutis Budrys.

Vasario 9 dieną Graikijos Aukščiausiasis Teismas nusprendė neišduoti Sausio 13-osios byloje nuteisto Aleksandro Radkevičiaus Lietuvai.

Vasario 11 dieną Lietuvos hidrometeorologijos tarnyba pranešė, kad dėl klimato kaitos vidutinė oro temperatūra Lietuvoje sušilo 1,2 laipsnio, lyginant paskutinį su priešpaskutiniu trisdešimtmečiu.

Vasario 12 dieną susijungė neparlamentinės partijos – Tautos ir teisingumo sąjunga (centristai, tautininkai) bei Lietuvos tautininkų ir respublikonų sąjunga. Pirmininku išrinktas parlamentaras Petras Gražulis.

Vasario 14 dieną Ministrų kabinetas skyrė Vyriausybės kultūros ir meno premijas 12 menininkų: rašytojams Gintarui Patackui ir Undinei Radzevičiūtei, kino režisierei Janinai Lapinskaitei, choro dirigentui Povilui Gyliui, aktorei Aldonai Bendoriūtei-Gadliauskienei, choreografei, šokio pedagogei Birutei Banevičiūtei, teatro menininkei Saulei Degutytei-Šiekštelienei, literatūrologei Violetai Kelertas, dailėtyrininkei Ramutei Rachlevičiūtei, dailės istorikei Regimantai Stankevičienei, tautodailininkui Vytautui Ulevičiui, grafikei Birutei Zokaitytei.

Vasario 18 dieną Lietuvoje lankėsi Jungtinių Valstijų gynybos sekretorius Lloydas Austinas (Loidas Ostinas).

Vasario 24 dieną Rusijos kariuomenei užpuolus Ukrainą Lietuvos prezidentas Gitanas Nausėda visoje šalyje pirmą kartą įvedė nepaprastąją padėtį, į neeilinį posėdį skubiai susirinkęs Seimas patvirtino šį sprendimą. Parlamentarai taip pat vienbalsiai pasmerkė Rusijos ir Baltarusijos karinę agresiją prieš Ukrainą, Užsienio reikalų ministerija sustabdė vizų išdavimą Rusijos piliečiams, prekybos tinklai paskelbė boikotą rusiškoms ir baltarusiškoms prekėms, žmonės rinkosi į palaikymo akcijas.

Vasario 28 dieną Utenos apylinkės teismo Molėtų rūmai dėl kaltinimų prekyba poveikiu išteisino buvusį Anykščių merą Kęstutį Tubį. Teisėsaugos pareigūnai įtarė, kad K. Tubis esą siekė paramos sau ir savo vadovaujamam visuomeniniam rinkimų komitetui 2019 metų savivaldos rinkimams, o teismas konstatavo, kad politikas nepadarė veikų, turinčių nusikaltimo ar baudžiamojo nusižengimo požymių. Prokuratūra sprendimą apskundė.

Vasario 28 dieną buvęs Apeliacinio teismo Baudžiamųjų bylų skyriaus teisėjas Valdimaras Bavėjanas Šiaulių apygardos teisme visiškai išteisintas dėl piktnaudžiavimo ir prekybos poveikiu, teismui pripažinus, jog įrodymai šioje byloje surinkti neteisėtai.

Vasario 28 dieną prezidentas Gitanas Nausėda paskyrė iki tol užsienio reikalų viceministru dirbusį diplomatą Arnoldą Pranckevičių ambasadoriumi Europos Sąjungoje, taip užbaigdamas metus trukusius nesutarimus su Vyriausybe dėl ambasadoriaus kandidatūros.

KOVAS

Kovo 1 dieną Europos Komisijos atstovybei Lietuvoje vadovauti pradėjo Marius Vaščega.

Kovo 4 dieną Vilniaus mažasis teatras nutraukė darbo sutartį su teatro įkūrėju ir meno vadovu Rimu Tuminu.

Kovo 6 dieną Lietuvoje lankėsi Jungtinių Valstijų diplomatijos vadovas Antony Blinkenas (Entonis Blinkenas).

Kovo 9 dieną Specialiųjų tyrimų tarnyba pranešė vykdanti ikiteisminį tyrimą, kurio metu pateikė įtarimus kyšininkavimu Kauno miesto savivaldybės administracijos direktoriui Viliui Šiliauskui. Kyšio davimu byloje įtariamas bendrovės „Autokausta“ vadovas Juozas Kriaučiūnas. Pas V. Šiliauską namuose rasta 140 tūkst. eurų – tai iki šiol didžiausia Lietuvoje rasta galimo kyšio suma. V. Šiliauską savivaldybės taryba vėliau atleido iš pareigų.

Kovo 10 dieną paskelbta, jog Lietuvos kariuomenei už 40 mln. JAV dolerių (apie 36,3 mln. eurų) bus perkama papildomų prieštankinių raketų sistemų „Javelin“, paleidiklių ir kitos įrangos.

Kovo 29 dieną Kauno – Europos kultūros sostinės metu į Kauną atvyko garsi Serbijos performanso menininkė Marina Abramovič. Kaune atidaryta jos paroda, menininkė skaitė paskaitą.

BALANDIS

Balandžio 1 dieną generalinė prokurorė Nida Grunskienė pradėjo ikiteisminį tyrimą dėl galimos prekybos vaikais, susijusios su 43 vaikų iš Ukrainos atvežimu į Lietuvą.

Balandžio 2 dieną Lietuva visiškai atsisakė rusiškų dujų importo.

Balandžio 3 dieną Lietuvos ir Ukrainos žiniasklaida pranešė apie Rusijos apsiaustame Mariupolyje, Ukrainoje, nužudytą 45-erių režisierių Mantą Kvedaravičių.

Balandžio 4 dieną Lietuvoje uždarose erdvėse atsisakyta reikalavimo dėvėti apsaugines veido kaukes.

Balandžio 4 dieną Ekonomikos ir inovacijų ministerija pranešė, kad Rusijoje veikusios tarptautinės informacinių technologijų ir kitos kompanijos nebegalės persikelti į Lietuvą.

Balandžio 4 dieną Vyriausybė, reaguodama į Rusijos karą Ukrainoje, nurodė išvykti iš Lietuvos Rusijos ambasadoriui Aleksejui Isakovui, nusprendė uždaryti Rusijos konsulatą Klaipėdoje. Po kelių dienų iš Maskvos atšauktas Lietuvos ambasadorius Eitvydas Bajarūnas. Reaguodama į tai, Rusija nusprendė uždaryti Lietuvos konsulatą Sankt Peterburge.

Balandžio 5 dieną „Vičiūnų grupės“ vadovas Šarūnas Matijošaitis pranešė, kad ši viena didžiausių Lietuvos maisto gamybos grupių verslą Rusijoje galutinai nutrauks per tris-keturis mėnesius. Tai nebuvo padaryta iki metų pabaigos.

Balandžio 6 dieną Lietuvos hidrometeorologijos tarnyba paskelbė, kad šių metų kovas buvo sausiausias nuo 1961 metų.

Balandžio 12 dieną į Lietuvos parlamentarus nuotoliniu būdu kreipėsi Ukrainos prezidentas Volodymyras Zelenskis, jis išreiškė abejones dėl Europos ryžto stabdyti invaziją tęsiančios Rusijos karo nusikaltimus.

Balandžio 11 dieną Ukrainoje pirmąkart nuo Rusijos karo pradžios apsilankė premjerė Ingrida Šimonytė, po dviejų dienų Kyjive ir jo apylinkėse apsilankė ir prezidentas Gitanas Nausėda.

Balandžio 14 Minskas pranešė mėnesiui panaikinantis vizų režimą Lietuvos ir Latvijos piliečiams, šis leidimas vėliau atnaujintas ir galiojo iki metų pabaigos bei įvestas ir Lenkijos piliečiams, o gruodį pratęstas dar metams.

Balandžio 15 dieną trys Lietuvos stačiatikių bažnyčios dvasininkai, kritikavę Rusijos invaziją į Ukrainą, atleisti iš pareigų. Vėliau jie kreipėsi į Konstantinopolį siekdami akturti kanoninį pavaldumą jam, o kunigus atleidusi Stačiatikių bažnyčia pranešė sieksianti savarankiškumo nuo Maskvos.

Balandžio 19 dieną Seimas uždraudė Lietuvoje viešai demonstruoti Georgijaus juostą ir kitus Rusijos karo prieš Ukrainą simbolius.

Balandžio 19 dieną Vilniaus apygardos teismas išteisino kaltinamuosius „MG grupės“ politinės korupcijos byloje – buvusį koncerno viceprezidentą Raimondą Kurlianskį, buvusius politikus Eligijų Masiulį, Šarūną Gustainį, Gintarą Steponavičių, parlamentarą Vytautą Gapšį, pačią „MG grupę“, Liberalų sąjūdį ir Darbo partiją.

Balandžio 19 dieną Kultūros ministras Simonas Kairys pasirašė įsakymą, kuriuo šalies savivaldybėms atrištos rankos spręsti dėl sovietinio paveldo kapinėse.

Balandžio 20 dieną Vyriausybė atšaukė daugiau nei dvejus metus galiojusią ekstremaliąją situaciją dėl COVID-19 – šis teisinis režimas nustojo galioti nuo gegužės 1-osios.

Balandžio 21 dieną Seimas atvėrė kelią nušalintam prezidentui Rolandui Paksui grįžti į Lietuvos politiką, Konstitucijoje įteisino tiesioginius merų rinkimus, sumažino amžiaus cenzą kandidatams į parlamentą nuo buvusių 25-erių iki 21 metų.

Balandžio 29 dieną žvalgyba kasmetinėje ataskaitoje paskelbė, kad Ukrainą užpuolusi Rusija Lietuvai tiesioginės karinės grėsmės nekelia, kartu pranešta, jog per migracijos krizę Baltarusijos pareigūnai periminėjo Lietuvos pasieniečių telefonų duomenis ir juos naudojo šantažui.

GEGUŽĖ

Gegužės 1 dieną pradėjo veikti vienas svarbiausių pastarojo dešimtmečio Lietuvos strateginių projektų – daugiau nei 500 km ilgio magistralinis dujotiekis GIPL tarp Lietuvos ir Lenkijos.

Gegužės 2 dieną homoseksualiems asmenims de facto leista tapti kraujo donorais.

Gegužės 6 dieną Lietuvos apeliacinis teismas paliko galioti šešerių metų laisvės atėmimo bausmę už šnipinėjimą Rusijai nuteistam Algirdui Paleckiui.

Gegužės 10 dieną Seimas vienbalsiai rusų veiksmus Ukrainoje pripažino genocidu, Rusiją – teroristine valstybe.

Gegužės 12 dieną Seimas patvirtino elektros ir dujų kainų kompensavimo planą, tam numatė 570 mln. eurų.

Gegužės 26 dieną Seimas ėmėsi dviejų alternatyvų, kaip sureguliuoti kartu gyvenančių nesusituokusių asmenų santykius. Vienu projektu partnerystės įteisinimo siekiantys politikai siūlo Civilinės sąjungos įstatymą, oponentai parengė pataisas dėl artimo ryšio. Projektai vis dar svarstomi parlamente.

Gegužės 31 dieną pranešta, kad Estijos bendrovės „Ekspress Grupp“ valdoma žiniasklaidos grupė „Delfi“ perka Lietuvos naujienų agentūrą ELTA. Metų pabaigoje „Ekspress Grupp“ pranešė įsigyjanti naujienų portalą „Lrytas“.

BIRŽELIS

Birželio 4 dieną Vilniaus centre per 4,5 tūkst. žmonių dalyvavo penktą kartą sostinėje vykusiose „Baltic Pride“ eitynėse „Už lygybę ir taiką“.

Birželio 5 dieną už viso gyvenimo nuopelnus Ukrainoje nužudytam režisieriui Mantui Kvedaravičiui skirta nacionalinių kino apdovanojimų „Sidabrinė gervė“.

Birželio 7 dieną Lietuvos prezidentas Gitanas Nausėda ir Vokietijos kancleris Olafas Scholzas paskelbė komunikatą, kad „be jau veikiančios ir sustiprintos priešakinių pajėgų bataliono kovinės grupės, Vokietija yra pasirengusi vadovauti tvirtai ir kovai paruoštai brigadai Lietuvoje, skirtai atgrasyti ir ginti nuo Rusijos agresijos“. Dokumentas galop sukėlė politinius ginčus Lietuvoje dėl to, kokie yra tikrieji Vokietijos įsipareigojimai.

Birželio 8 dieną žemės ūkio ministras Kęstutis Navickas atlaikė Seimo opozicijos surengtą interpeliaciją dėl problemų žemės ūkio sektoriuje ir išsaugojo pareigas. Opozicijos atstovai protestuodami dėl procedūrų svarstant interpeliaciją dvi savaites boikotavo Seimo posėdžius.

Birželio 14 dieną europarlamentaras Viktoras Uspaskichas pranešė atsistatydinantis iš opozicinės Darbo partijos pirmininko pareigų, rugsėjį pirmininku išrinktas Andrius Mazuronis.

Birželio 17 dieną įsigaliojus Europos Sąjungos sankcijoms Lietuva sustabdė dalies Rusijos prekių tranzitą į Kaliningradą, motyvuodama tai Europos Komisijos išaiškinimu. Po kelių savaičių komisijai viešai paskelbus gaires dėl šio tranzito, jis sugriežtintomis sąlygomis buvo atnaujintas.

Birželio 28 dieną Seimas po pateikimo pritarė siūlymui už nedidelį kiekį kanapių taikyti nebe baudžiamąją, o administracinę atsakomybę. Toliau svarstant projektą parlamente, Seimo nariai nutarė atsakomybę už kanapes įrašyti į Administracinių nusižengimų kodeksą, bet ji liko ir Baudžiamajame kodekse. Pataisos dar nėra priimtos, bet tokia kolizija jau sukėlė diskusijas dėl atsakomybės taikymo tarp teisininkų.

Birželio 30 dieną Lietuvos Aukščiausiasis Teismas atmetė nuteistųjų Sausio 13-osios byloje atmetė kasacinius skundus ir paliko galioti jiems apkaltinamuosius nuosprendžius, bet sumažino laisvės atėmimo bausmės dydį Jurijui Meliui nuo dešimties iki devynerių metų.

Birželio 30 dieną Lietuvos apeliacinis teismas paliko galioti žemesnės instancijos teismo sprendimą skirti 15 tūkst. eurų baudą už piktnaudžiavimą nuteistam parlamentarui Petrui Gražuliui.

Birželio 30 dieną Seimas Vytautą Landsbergį pripažino buvus pirmuoju atkurtos Lietuvos vadovu.

Birželio 30 dieną Seimas priėmė naują Vietos savivaldos įstatymą, kuriuo nustato naują merų ir savivaldybių tarybų santykį, Konstitucijoje įteisinus tiesioginius merų rinkimus. Pagal naująjį modelį pavasarį išrinktos tarybos dirbs kaip atstovaujamoji institucija, o tiesiogiai išrinkti merai – kaip vykdomoji.

Birželio 30 dieną Seimas priėmė naują Politinių organizacijų įstatymą, kuriame nustatė griežtesnę politinių komitetų steigimo tvarką, partijoms leido kurti analitinius centrus.

LIEPA

Liepos 1 dieną bankrutavusio banko „Snoras“ nemokumo administratorius ir Šveicarijos bankas taikiai baigė teisinį ginčą dėl buvusių žlugusio Lietuvos banko vadovų ir akcininkų finansinių operacijų, kuriomis šie į užsienio bankus pervedė dideles pinigų sumas. Šalių pasirašyta sutartis numato, kad bankas sumokės „Snorui“ 105 mln. eurų.

Liepos 5 dieną Šiauliuose nužudyta 15-metė paauglė, jos palaikai rasti susukti į kilimą. Policija sulaikė keturis įtariamuosius, tarp jų – nepilnametė.

Liepos 5 dieną „Švaros broliai“ pranešė apie nutekėjusius maždaug 50 tūkst. klientų duomenis.

Liepos 7 dieną Vyriausybė pritarė bepiločio karinio orlaivio „Bayraktar“ ir ginkluotės perdavimui Ukrainai. Šiam orlaiviui nupirkti visuomenininko Andriaus Tapino iniciatyva buvo surinktos žmonių lėšos, tačiau ginklą Ukrainai padovanojo pati dronus gaminanti Turkijos įmonė.

Liepos 9 dieną valstybės valdoma „Ignitis grupė“ pranešė susidūrusi su „didžiausia kibernetine ataka per dešimtmetį“. Paskirstytų paslaugos trikdymo (DDoS) ataka buvo sutrikdžiusi jos internetinių svetainių darbą ir elektroninių paslaugų prieinamumą. Duomenys pavogti nebuvo.

Liepos 12 dieną pranešta, kad matematikos egzamino neišlaikė 35 proc. jį laikiusiųjų.

Liepos 13 dieną Lietuvos kariuomenės batalionui vadovauti pirmą kartą paskirta moteris. Majorė Jurgita Savickaitė pradėjo vadovauti Ryšių ir informacinių sistemų batalionui.

Liepos 14 dieną pranešta, kad dėl kibernetinės atakos prieš skelbimų portalą alio.lt galėjo būti nutekinti 345 tūkst. vartotojų duomenys.

Liepos 15 dieną parlamentinių partijų vadovai Seime pasirašė naują susitarimą dėl gynybos. Juo siekiama išlaikyti ne mažesnį nei 2,5 proc. bendrojo vidaus produkto dydžio finansavimą, didinti šauktinių skaičių.

Liepos 21 dieną kelių dienų vizitą Lietuvoje pradėjo Taivano parlamento vadovas You Si-Kunas (Ju Sikunas).

Liepos 27 dieną Keli parlamentarai pasiūlė Lietuvos futbolo federacijoje (LFF) įvesti tiesioginį valdymą, tačiau LFF sutikus keisti įstatus, jie nuo šio siūlymo atsitraukė. Naujiems įstatams, įskaitant griežtesnius reikalavimus dėl valdymo organų narių nepriekaištingos reputacijos, federacija priėmė gruodį, kiek anksčiau iš LFF Vykdomojo komiteto pasitraukė praeityje kelis kartus teistas Arūnas Pukelis-Švinius.

RUGPJŪTIS

Rugpjūčio 1 dieną prokuratūra pranešė, kad pradėjo tyrimą dėl už šnipinėjimą nuteisto Algirdo Paleckio asociacijos „Tarptautinis geros kaimynystės forumas“ steigimo aplinkybių. Po kelių dienų pranešta apie dar vieną tyrimą organizacijos atžvilgiu, šįkart – dėl padėjimo kitai valstybei veikti prieš Lietuvą. Dar vienu, jau teisme nagrinėjamu procesu prokuratūra siekia likviduoti asociaciją.

Rugpjūčio 3 dieną pranešta, kad Lietuvoje patvirtintas pirmasis beždžionių raupų atvejis.

Rugpjūčio 8 dieną Kauno rajone, Armaniškių kaime, nukrito ir užsidegė sportinis lėktuvas, žuvo du juo skridę pilotai Vladimiras Nikonovas ir Artūras Šimkus.

Rugpjūčio 10 dieną pranešta, kad dėl įtarimų mobingu ir seksualiniu priekabiavimu sveikatos apsaugos ministras Arūnas Dulkys iš pareigų atleido Nacionalinio transplantacijos biuro vadovą Artūrą Bagotyrių.

Rugpjūčio 10 dieną prezidentas Gitanas Nausėda išbraukė iš valstybės apdovanotųjų sąrašo Rusijoje gyvenančius ledo šokėjus Margaritą Drobiazko ir Povilą Vanagą dėl jų pasirodymo Rusijoje.

Rugpjūčio 11 dieną Specialiųjų tyrimų tarnyba pranešė, kad Loretai Ašoklienei, anksčiau ėjusiai vyriausiosios šalies epidemiologės pareigas, yra pareiškusi įtarimus dokumento suklastojimu. Minimoje byloje dėl piktnaudžiavimo, turto iššvaistymo, dokumentų klastojimo bei kitų nusikalstamų veikų įtarimai buvo pareikšti ir Utenos pirminės sveikatos priežiūros centro direktoriui Edvinui Ašokliui – L. Ašoklienės sutuoktiniui.

Rugpjūčio 13 dieną Telšių vyskupas Algirdas Jurevičius už nepilnamečių tvirkinimą ir seksualinį išnaudojimą iš dvasininkų luomo pašalino kunigą Joną Kusą. Per tyrimą nustatyti trys nukentėję nepilnamečiai: du patyrė seksualinį išnaudojimą, vienas tvirkintas.

Rugpjūčio 17 dieną Generalinė prokuratūra pranešė teismui perdavusi baudžiamąją greitųjų COVID-19 testų įsigijimo bylą, kurioje buvusi sveikatos apsaugos viceministrė Lina Jaruševičienė kaltinama piktnaudžiavimu tarnybine padėtimi.

Rugpjūčio 17 dieną elektros biržos „NordPool“ Baltijos šalių zonoje didmeninė valandos kaina pasiekė 4 tūkst. eurų už MWh.

Rugpjūčio 25 dieną Kaune, Petrašiūnų seniūnijoje, atliekų tvarkymo įmonėje „Žalvaris“ kilo didelis gaisras, sudegė 135 tonos popieriaus ir 250 tonų plastiko.

Rugpjūčio 29 dieną baigtas statyti fizinis barjeras pasienyje su Baltarusija.

RUGSĖJIS

Rugsėjo 1 dieną Maskvoje rugpjūčio pabaigoje mirus paskutiniam Sovietų Sąjungos lyderiui Michailui Gorbačiovui, Vilniaus miesto apylinkės teismas nutraukė civilinę bylą dėl jo atsakomybės už Sausio 13-osios įvykius.

Rugsėjo 7 dieną Kaune atidarytas Vandens sporto centras su olimpiniu baseinu.

Rugsėjo 9 dieną Kaune negyva rasta su kūdikiu dingusi moteris, po keleto dienų Nemune aptiktas ir negyvas jos vaikas.

Rugsėjo 14 dieną Naujuoju Finansinių nusikaltimų tarnybos direktoriumi paskirtas Lietuvos kriminalinės policijos biuro vadovas Rolandas Kiškis.

Rugsėjo 19 dieną Baltijos šalys ir Lenkija sienas Rusijos piliečiams uždarė sienas, palikdama galimybę atvykti Rusijos diplomatams, disidentams, pervežimo bendrovių darbuotojams bei Europos Sąjungos piliečių šeimų nariams.

Rugsėjo 26 dieną patvirtintas naujas Lietuvos rusų teatro pavadinimas – Vilniaus senasis teatras.

Rugsėjo 27 dieną energetikos ministras Dainius Kreivys atlaikė interpeliaciją.

SPALIS

Spalio 3 dieną Sakartvele žuvo trys lietuvių alpinistai Mindaugas Leskauskas, Ieva Paužolytė, Audrius Peseckas.

Spalio 3 dieną Lietuva išsiuntė iš šalies Rusijos laikinąjį reikalų patikėtinį Sergejų Riabokonį dėl su diplomato statusu nesuderinamų veiksmų ir pareiškimų. Į tai atsakydama Maskva išsiuntė iš šalies Lietuvos ambasados Maskvoje vadovę Virginiją Umbrasienę.

Spalio 4 dieną teisėsaugos pareigūnai sulaikė šnipinėjimu Baltarusijai įtariamą Lietuvos pilietį Mantą Danielių.

Spalio 7 dieną prasidėjo 2023 metų savivaldybių tarybų ir merų rinkimų kampanija, rinkimai vyks kovo 5 dieną.

Spalio 7 dieną iš pareigų nuo 2023 metų pranešė pasitraukiantis Lietuvos automobilių kelių direkcijos vadovas Remigijus Lipkevičius.

Spalio 10 dieną paskelbta, kad rugsėjį metinė infliacija buvo didžiausia nuo 1996 metų – 24,1 procento.

Spalio 16 dieną Kaune atidarytas renovuotas Dariaus ir Girėno stadionas.

Spalio 18 dieną po pareigūnų mirties ir negalavimų policija laikinai sustabdė fizinių normatyvų laikymą.

Spalio 19 dieną Iš vidaus tarnybos šalių susitarimu atleistas Viešojo saugumo tarnybos vadas Ričardas Pocius.

Spalio 20 dieną Vilniaus miesto apylinkės teismas byloje dėl pasipriešinimo policininkams pripažino kaltu žinomą atlikėją Egidijų Dragūną.

Spalio 24 dieną į Lietuvą kelių dienų vizito atvyko Belgijos karalius Philippe'as (Filipas) ir karalienė Mathilde.

Spalio 28 dieną Klaipėdos apylinkės teismas manekenės Dovilės Didžiūnaitytės žūties byloje Aivarą Miltenį pripažino kaltu dėl išžaginimo, o Ričardą Piniką – dėl neteisėto disponavimo narkotinėmis ir psichotropinėmis medžiagomis turint tikslą jas platinti. Abiems skirtos dvejų su puse metų laisvės atėmimo bausmės. Nuosprendis apskųstas.

LAPKRITIS

Lapkričio 3 dieną Baltarusijos žiniasklaida pranešė, jog dėl kaltinimų „ekstremizmu“ šalyje buvo sulaikyta Lietuvos pilietybę turinti mokytoja Jelena Cimbalist.

Lapkričio 7 dieną Lietuva atidarė prekybos atstovybę Taivane.

Lapkričio 10 dieną Jungtinių Valstijų Valstybės departamentas leido už numanomą 495 mln. dolerių sumą Lietuvai įsigyti aštuonias raketinės artilerijos HIMARS sistemas su raketomis. Sutartis tarp Lietuvos ir JAV pasirašyta gruodžio 16 dieną. Tai didžiausios vertės ginkluotės pirkimas Lietuvos istorijoje.

Lapkričio 21 dieną Specialiųjų tyrimų tarnyba paskelbė atliekanti ikiteisminį tyrimą dėl įtariamos korupcijos Valstybinėje maisto ir veterinarijos tarnyboje, tarp įtariamųjų įvairiomis korupcinėmis veikomis buvo įstaigos vadovas Mantas Staškevičius. Jis atleistas iš pareigų.

Lapkričio 22 dieną užsienio reikalų ministras Gabrielius Landsbergis atlaikė interpeliaciją.

Lapkričio 22 dieną Seimas priėmė 2023 metų valstybės biudžetą.

Lapkričio 23 dieną pranešta, kad Druskininkų savivaldybėje, Leipalingyje, rasti pasipriešinimo kovų pradininko, Pietų Lietuvos partizanų vado Juozo Vitkaus-Kazimieraičio palaikai.

Lapkričio 24 dieną Seimas uždraudė prekybininkams nuo 2023 metų liepos neatlygintinai dalinti itin plonus permatomus plastiko maišelius.

Lapkričio 26 dieną Kaune „Sutartimi“ uždaryti Kaunas – Europos kultūros sostinė 2022 renginiai.

Lapkričio 28 dieną Tėvynės sąjungos-Lietuvos krikščionių demokratų partijos Priežiūros komitetas iš partijos pašalino konservatorių valiai palaikyti tik su Vyriausybe suderintus biudžeto siūlymus nepaklususį Seimo Biudžeto ir finansų komiteto pirmininką Mykolą Majauską. Šis galop atsistatydino iš komiteto vadovo pareigų, o vėliau paskelbė kaip savarankiškas kandidatas dalyvausiantis Vilniaus miesto mero rinkimuose.

GRUODIS

Gruodžio 1 dieną iš Lietuvos nacionalinio dramos teatro meno vadovo pareigų atleistas režisierius Oskaras Koršunovas.

Gruodžio 5 dieną Vilniuje prasidėjo neterminuotas viešojo transporto darbuotojų streikas reikalaujant geresnių sąlygų ir didesnių atlyginimų. Gruodžio 22 dieną Savivaldybės įmonei pasiekus susitarimą su „Vilniaus viešojo transporto“ profsąjunga, vairuotojų streikas sostinėje baigėsi.

Gruodžio 6 dieną 2022-ųjų Laisvės premija skirta Rusijos invazijai besipriešinančios Ukrainos prezidentui Volodymyrui Zelenskiui.

Gruodžio 6 dieną anksčiau pradėtame ikiteisminiame tyrime dėl galbūt neskaidraus viešojo pirkimo Šiaulių miesto merui Artūrui Visockui pateikti įtarimai piktnaudžiavus tarnybine padėtimi.

Gruodžio 9 dieną Vilniuje, Antakalnio kapinėse, nukeltos čia buvusios skulptūros sovietų kariams.

Gruodžio 11 dieną Ukrainoje nužudyto režisieriaus Manto Kvedaravičiaus filmas „Mariupolis 2“ laimėjo Europos kino apdovanojimą.

Gruodžio 12 dieną Lietuvos nacionalines kultūros ir meno premijas 2022-aisiais gavo Ukrainoje nužudytas kino režisierius Mantas Kvedaravičius, rašytojas Kazys Saja, poetas Rimvydas Stankevičius, operos solistas Edgaras Montvidas, kompozitorė Žibuoklė Martinaitytė-Rosaschi, kino režisierė Giedrei Žickytė.

Gruodžio 13 dieną Lietuva uždraudė viešuosiuose objektuose propaguoti totalitarinius, autoritarinius režimus ir jų ideologijas.

Gruodžio 20 dieną Seimas patvirtino 37 mln. eurų kompensacijas už nacių ir sovietų nusavintą asmeninį žydų turtą.

Gruodžio 22 dieną Seimas įtvirtino privalomus mokinių pasiekimų patikrinimus, o nuo 2025 metų įvedė slenkstį dešimtokams, norintiems tęsti mokslą gimnazijoje.";https://www.delfi.lt/news/daily/lithuania/svarbiausi-2022-metu-lietuvos-ivykiai-92157511;2022
Prezidentas pasirašė pataisas, kurios įveda kartelę dešimtokams;2023-01-03 17:15:00;"Pasak šalies vadovo, Seimas įstatymu pakeitimus priėmė atsižvelgęs į jo pasiūlytas ir su socialiniais partneriais aptartas korekcijas. Šalies vadovas tikisi, kad įteisinus privalomus nacionalinius pasiekimų patikrinimus jų rezultatai padės užtikrinti lygiavertes sąlygas kiekvienam vaikui siekti kuo aukštesnio išsilavinimo.

Prezidentūros pranešime pažymima, kad svarstydamas Švietimo įstatymo keitimų projektą Seimo Švietimo ir mokslo komitetas atsižvelgė į G. Nausėdos poziciją atsisakyti pagrindinį išsilavinimą įgijusių vaikų skirstymo į profesines ir bendrojo ugdymo mokyklas.

Šalies vadovo nuomone, visuotinis vidurinis ugdymas privalo būti garantuotas visiems pagrindinį išsilavinimą įgijusiems mokiniams o toks asmuo turi pats priimti sprendimą, pasirinkdamas tolesnį mokymosi kelią.

Pasak G. Nausėdos, siekiant švietimo kokybės, būtina užtikrinti, kad kiekvienas vaikas gautų deramą mokymą nustatytiems išsilavinimo reikalavimams pasiekti.

„Pagrindinį išsilavinimą įgijusių vaikų skirstymas į skirtingų tipų mokyklas būtų nepriimtinas“, – pranešime cituojamas G. Nausėda.

Pataisos keičia dabartinę pasiekimų patikrinimų mokyklose tvarką: jie tampa privalomi ketvirtokams ir aštuntokams, bet nebelieka patikrinimo šeštoje klasėje. Taip pat nuo 2025 metų įvedama keturių balų kartelė mokslą gimnazijoje tęsti norintiems dešimtokams.

Pradiniame pakete buvo siūloma kartelę nuo 2029 metų kelti iki penkių balų, bet tos nuostatos atsisakyta, kaip ir nukreipimo į profesinį mokymą.

Pagal naują tvarką, dešimtokai pagrindinį išsilavinimą įgis ne tik baigę pagrindinio ugdymo programą, bet ir išlaikę pagrindinio ugdymo pasiekimų patikrinimus (PUPP) patenkinamais pažymiais, tai yra mažiausiai keturis balais.

Ši nuostata bus pradėta taikyti 2025 metais baigiantiems dešimtąją mokyklos – antrąją gimnazijos klasę, taigi pakeitimai bus aktualūs jau dabartiniams aštuntokams.

Pataisos sudarys galimybę mokiniams, nepasiekusiems žemiausio lygmens, sustiprinti žinias ir perlaikyti PUPP dar tais pačiais mokslo metais. Šiuo metu galimybės perlaikyti patikrinimą nėra.

Šalies vadovas taip pat pasirašė pakete buvusias pataisas dėl profesinio mokymo, kuriomis keičiamas valstybės finansuojamų vietų planavimo modelis, profesinių mokyklų taryboms suteikiant teisę spręsti, kiek mokinių priimti į atskiras profesinio mokymo programas.

Taip pat į būsimų specialistų ruošimą galės daugiau įsitraukti ir darbdavių bei regionų plėtros tarybų atstovai – jiems užtikrinamos platesnės galimybės prisidėti prie mokinių priėmimo planavimo.";https://www.delfi.lt/news/daily/lithuania/prezidentas-pasirase-pataisas-kurios-iveda-kartele-desimtokams-92188667;2023
Specialistė pasakė, ko stokoja vien dešimtukais besimokantys mokiniai: šiuolaikiniame pasaulyje reikia gerokai daugiau;2023-01-19 20:30:00;"„Mūsų visuomenė tarsi susirgo perfekcionizmu: tėvai tvirtina, kad jų vaikas nepakankamai geras, nes nesimoko aukščiausiais balais, vaikas, gavęs prastesnį pažymį, jaučiasi beviltišku, kartais – net pakelia ranką prieš save, o dalis mokytojų su vaikais vis dar bendrauja testais, net nesistengdami jiems paaiškinti, kad nesėkmės, kurios visus ištinka, taip pat yra gyvenimo dalis“, – atkreipia dėmesį R. Šimkūnaitė. Pašnekovės įsitikinimu, kartais patiriama nesėkmė yra net vertingesnė pamoka nei nuolat lydinti sėkmė.

„Ne vienas tyrimas yra parodęs, kad tik gerais balais besimokantys mokiniai neretai stokoja kūrybiškumo, nes jie save tam tikra prasme įspraudžia į „dešimtuko“ rėmus – žinias tiesiog išmoksta atmintinai, todėl nedrįsta improvizuoti, bijo suklysti ir jaučia jaudulį net dėl menkiausios nesėkmės, – dalijasi R. Šimkūnaitė. – O kuo baigiasi nuolatinė savigrauža ir perfekcionizmas, žino dauguma darboholikų ir perdegimo sindromą besigydančių žmonių, todėl tėvų ir mokytojų užduotis – pastebėti šias užuomazgas ir su vaiku pasikalbėti, kam reikalinga vertinimo sistema.“

Apie tai, ko trūksta mūsų naudojamai dešimtbalei mokinių vertinimo sistemai, ką daryti, kad pažymiai vaikus tikrai motyvuotų, ir kodėl negalima vaiko kaltinti bei gėdyti už gautą neigiamą pažymį, specialistė papasakojo interviu.

– Mokinius vertinti pažymiais – būtina ar galima apsieiti ir be to? Ką apie tai mano pasaulio švietimo specialistai?

– Švietimo ekspertai visame pasaulyje mokinių vertinimui skiria daug dėmesio, nuolat diskutuoja, ieško geriausių sprendimų, tobulina ir, remdamiesi naujausiais tyrimais, tas vertinimo sistemas keičia. Štai pernai atnaujinę tarptautines Kembridžo programas, švietimo specialistai šiemet atnaujino ir diagnostinių vertinimo kriterijus, tačiau vertinimo pažymiais, balais ar raidėmis pasaulyje neatsisakoma.

Pažymiai yra reikalingi kaip tam tikras akademinių pasiekimų, žinių ar gebėjimų matas. Jis svarbus ir mokiniui, kad šis galėtų įsivertinti savo stipriąsias ir tobulintinas vietas, bei tiksliai žinotų savo žinių lygį, ir mokytojui, nes aiškiai apibrėžtas įvertinimas padeda patikrinti mokinių žinių ir gebėjimų lygį, nustatyti spragas ir padarytą pažangą. Remdamasis gautais rezultatais, mokytojas gali mokiniui duoti grįžtamąjį ryšį, kokiose srityse jam reikia tobulėti, bei teikti tikslingą pagalbą pasiekimams pagerinti. Pažymiai naudingi ir tėvams, nes tarsi atskaitos taškas parodo, kaip moksluose sekasi jų vaikui, ir sufleruoja, kurias kompetencijas derėtų stiprinti bei į kurią pusę kreipti jo būsimą karjerą.

– Ką manote apie Lietuvoje taikomą dešimtbalę mokinių vertinimo sistemą? Kokie pliusai ir trūkumai?

– Kai kadaise perėjome iš penkiabalės sistemos į dešimtbalę, buvo daug nerimo ir nežinios: kaip prie jos prisitaikys švietimo sistema, kaip mokytojai ir tėvai? Visi prisitaikėme, tačiau reikėjo laiko. Sakyčiau, ne dėl balų sistemos, bet dėl jos vientisumo trūkumo vis dar negalime džiaugtis gerais švietimo sistemos rezultatais.

Lietuvoje neturime aiškių vieningų vertinimo standartų, todėl kiekviena mokykla turi savus susitarimus dėl vertinimo kriterijų – vienoje mokykloje dešimtuką vaikas gaus, jei teisingai atliks 95 proc. užduočių, kitoje – 91 proc. Neigiamo pažymio vertinimas skirtingose mokyklose taip pat gali skirtis: vienoje mokykloje mokinys gaus neigiamą vertinimą, jei teisingų atsakymų apimtis bus mažiau nei 30 proc., o kitoje už tokį pat rezultatą bus rašomas teigiamas pažymys. Net nacionaliniai mokinių pasiekimų patikrinimų rezultatai neturi aiškių paaiškinimų: nurodomas mokinio surinktas taškų, procentų skaičius, tačiau nenurodoma, kokį pasiekimų lygmenį jis atitinka. Aiškumo vertinimo sistemoje visiems įneštų suvienodinti vertinimo kriterijai visos Lietuvos mastu.

– Kaip pažymiai veikia vaikus – ir tuos, kurie gauna geriausius įvertinimus, ir smarkiai atsiliekančius?

– Nėra vienareikšmiško atsakymo, kaip pažymiai veikia mokinius. Iš vienos pusės, aukšti vertinimai stiprina motyvaciją ir didina pasitikėjimą savo jėgomis, tačiau taip pat svarbu neužmigti ant laurų, kelti sau iššūkius ir ieškoti sričių, kuriose mokinys galėtų augti ir tobulėti toliau.

Turbūt didžiausia bėda, kai pažymiai vaikams tampa konkurenciniu įrankiu – „aš geresnis už tave“, o kartais – net save patį. Didžiausią fokusą į pažymius, kaip į tikslą, ne tarpinę priemonę, vaikai skiria 7–8 klasėje – tada labiausiai dėl prastesnių pažymių jie ir jaudinasi. Vaikai iš savęs ima reikalauti per daug, prieš atsiskaitymus jaučia stresą, o kartais – pavydą geresnius balus gavusiam bendraklasiui. Kartais, net ir gaudami gerus pažymius, vaikai kremtasi, kad negavo dar geresnių, nes save pradeda asocijuoti tik su aukščiausiais įvertinimais. Bet kokia kaina.

Neigiami pažymiai dažnai sutinkami su didžiausia baime: vieni puola kaltinti mokinį už jo tingumą, kiti – verčia kaltę mokytojams ir mokyklai, o mokytojai teisinasi netinkamomis ugdymo programomis ar specialistų trūkumu. Taip užsisuka neigiamas „bėdų turgaus“ ratas, užuot visi kartu – mokinys, mokytojai ir tėvai – veiktų išvien ieškodami būdų, kaip efektyviausiai padėti vaikui. Juk neigiamas pažymys neapibrėžia mokinio kaip asmenybės ir neatskleidžia jo stipriųjų savybių – neigiamas pažymys parodo, kad jam nepavyko įsisavinti tik tam tikro dalyko tam tikros temos žinių. Užuot kaltinus, gėdinus ar grasinus, vertėtų pareflektuoti, kokios buvo nesėkmės priežastys, ir sudaryti konkrečių veiksmų planą, kad kitą kartą vaikui pavyktų geriau.

Kiekvienas vaikas turi jaustis mylimas, emociškai saugus ir priimtas kaip unikali asmenybė čia ir dabar, o ne kažkada vėliau, kai neva to nusipelnys laikydamas egzaminus ir kolekcionuodamas diplomus.

– Ką daryti, kad pažymiai būtų ne tik įrankis pasitikrinti, bet ir motyvuojanti priemonė?

– Geriausias derinys, kai pažymys rašomas išvien su grįžtamuoju ryšiu – komentaru, padedančiu vaikui suprasti, ko pritrūko ar atvirkščiai – kodėl jo darbas įvertintas taip gerai. Tokią informaciją vaikas įsimena ilgiau ir tai padeda jam suprasti, kokių žinių jam dar trūksta ir kur reikėtų patobulėti. Daug svarbiau, kad vaikas suprastų, jog mokosi ne dėl kitų, o dėl savęs ir jam, o ne mokytojui ar tėvams svarbiausia, kad jis išmoktų mokytis ir sugebėtų sąžiningai atlikti užduotis.

Taip pat derėtų suvokti, kad vien tik geri pažymiai nebūtinai yra sėkmingos ateities garantas. Tam, kad sėkmingai veiktum šiuolaikiniame pasaulyje, reikia gerokai daugiau – bendrųjų kompetencijų: savarankiškumo, kritinio mąstymo, augimo mąstysenos, adaptabilumo ir kt. Tačiau visos šios savybės pažymiu nėra vertinamos – jos pradedamos ugdyti mokykloje, o po to stiprinamos visą gyvenimą.

– Taigi ką jūs galėtumėte patarti tiek mokinių tėvams, tiek patiems mokiniams, labiausiai ir išgyvenantiems dėl gaunamų pažymių?

– Sakyčiau, kad viena didžiausių šio amžiaus mokyklos dramų ir yra tai, kad dažnai pamirštama, jog žmogus yra kur kas daugiau nei jo žinios, todėl neteisinga vertinti tik akademinius vaiko pasiekimus. Juk yra begalė žmonių, kurie sėkmingai išlaiko egzaminus, įstoja į norimą specialybę, bet nesijaučia laimingi, nes nesugeba užmegzti santykių su kitais žmonėmis, nesugeba tvarkytis su susikaupusiomis emocijomis, negeba kūrybiškai prisitaikyti prie sparčios kaitos, kuri dabar vyksta visuomenėje. Verta susimąstyti ir apie tai, kad dauguma dabar populiariausių profesijų prieš gerą dešimtmetį net neegzistavo, tad kokius akademinius rodiklius galėjo demonstruoti dabartinių sėkmingų startuolių vadovai ar dirbtinio intelekto specialistai?

Mokykla, o vėliau universitetas – ne pasiruošimas gyvenimui, tai ir yra gyvenimas. Juk mokykloje vaikas praleidžia 12 metų – dauguma suaugusiųjų tiek viename darbe neišbūna, bet nemano, kad tai – kažkokia repeticija. Mokykloje vyksta visavertis gyvenimas, iš kurio mokomasi, o ne bėgama distancija su kliūtimis – pažymiais. Svarbiausiu tikslu turi būti ne egzaminai, o vaiko gerovė čia ir dabar.";https://www.delfi.lt/seima/noriu-i-mokykla/specialiste-pasake-ko-stokoja-vien-desimtukais-besimokantys-mokiniai-siuolaikiniame-pasaulyje-reikia-gerokai-daugiau-92310299;2023
Lietuvos mokyklose prasideda Nacionalinis mokinių pasiekimų patikrinimas;2023-01-23 09:45:00;"Šiais mokslo metais Nacionalinio mokinių pasiekimų patikrinimo (NMPP) metu bus įvertinti 29481 ketvirtos ir 28481 aštuntos klasės moksleivių gebėjimai. Pernai NMPP dalyvių skaičius buvo gerokai didesnis, nes jame dalyvavo ir šeštokai. Neseniai priimtomis Švietimo įstatymo pataisomis patikrinimų 6 klasėje atsisakyta, o NMPP 4 ir 8 klasėje nuo 2024 – 2025 mokslo metų taps privalomas.

NMPP ketina dalyvauti 95 proc. visų ketvirtų ir aštuntų klasių mokinių. Praėjusiais metais NMPP dalyvavo 85 proc. visų ketvirtokų ir 93 proc. visų aštuntokų.

„Ruošiantis šių metų Nacionaliniam mokinių pasiekimų patikrinimui įgyvendinome kelias naujoves: paankstinus patikrinimo laiką, iš anksto paskelbėme matematikos, lietuvių kalbos ir gimtųjų kalbų – baltarusių, lenkų, rusų – užduočių formatus. Tai padėjo mokytojams pasitikslinti, kokio pobūdžio užduotys bus pateiktos per patikrinimą. Taip pat pakeista NMPP organizavimo tvarka: dabar mokyklos pačios skirsto mokinius į srautus ir grupes. Visa tai padės efektyviau vykdyti nacionalinį pasiekimų patikrinimą, atsižvelgti į mokymo proceso ypatumus, skirtingų klasių poreikius“, – sako Nacionalinės švietimo agentūros direktorė Rūta Krasauskienė.

Kaip ir ankstesniais metais NMPP bus vykdomas elektroniniu būdu.

Pirmieji savo žinias ir gebėjimus tikrinsis ketvirtokai: sausio 24 – 25 d. jie atliks skaitymo, o sausio 31 – vasario 1 d. – matematikos testą. Aštuntokai vasario 7 – 8 d. atliks lietuvių kalbos ir literatūros skaitymo testą, o vasario 21 – 22 d. tikrinsis matematiką. NMPP pasibaigs vasario 24 d. gimtosios kalbos (baltarusių, lenkų, rusų,) skaitymo testu. Jį atliks 2652 aštuntokai.

Šiemet pirmą kartą ketvirtokų ir aštuntokų NMPP pasiekimai bus įvertinti ne tik taškais – kiekvienam dalyviui bus priskirtas atitinkamas pasiekimų lygis (nepasiektas, patenkinamas, pagrindinis, aukštesnysis). Nuo kitų mokslo metų aštuntokams per NMPP nepasiekus patenkinamo pasiekimų lygio, devintoje ar pirmoje gimnazijos klasėje bus sudaromas individualus jų mokymosi pasiekimų gerinimo planas.

Numatyta, kad jiems bus skirta ne mažiau kaip 20 papildomų konsultacijų ne didesnėse nei 5 mokinių grupėse.

Šiais metais NMPP užduoties formos taip pat pritaikytos specialiųjų ugdymosi poreikių turinčių mokinių grupėms – silpnaregiams, su klausos sutrikimais, turintiems autizmo spektrą, įvairiapusių raidos sutrikimų ar nežymių intelekto sutrikimų.

Nesikeičia ir NMPP dalyvių gebėjimo vertinimo sistema: visos užduotys bus įvertintos automatiškai, elektroninė vertinimo sistema kiekvienam mokiniui užduoties atlikimo lange pateiks išsamų įvertinimą taškais.

Detalios NMPP dalyvių rezultatų ataskaitos su mokiniams priskirtais atitinkamais pasiekimų lygiais (nepasiektu, patenkinamu, pagrindiniu, aukštesniuoju) bus pateiktos kiekvienai mokyklai ir savivaldybei.

Nacionaliniai mokinių pasiekimų patikrinimai 4 ir 8 klasėje vyksta kasmet nuo 2012 m. Jų tikslas – suteikti objektyvią informaciją mokykloms, jų steigėjams apie ugdymo proceso rezultatus ir jo tobulinimo kryptis. Patikrinimų rezultatai mokytojams, mokiniams ir jų tėvams leidžia objektyviai įvertinti mokinių žinias ir atitinkamai nukreipti jų pastangas siekiant geresnių rezultatų.";https://www.delfi.lt/news/daily/lithuania/lietuvos-mokyklose-prasideda-nacionalinis-mokiniu-pasiekimu-patikrinimas-92335527;2023
Erika Kuročkina. Atviri duomenys;2023-01-26 12:46:00;"TRAFI, REGIA, Kurgyvenu.lt – produktai, apie kuriuos tikrai teko girdėti ir tikrai bent kartą pasinaudoti. Bet ar daugelis žino, kad būtent dėl tinkamo duomenų panaudojimo atsirado Londono kanalizacijos sistema? O ar teko girdėti apie lietuvių įmones, tokias kaip „Oxipit“ ar „Softneta“, kurios duomenis įdarbina sveikatos sektoriuje ir kuria sprendimus, padedančius greičiau nustatyti pacientų diagnozes? Žemės ūkyje naudojami „Geomatrix“ sprendimai – taip pat yra grįsti duomenimis, gautais iš žemę stebinčių palydovų. Mūsų rinkoje pavyzdžių yra neįtikėtinai daug.

Ne tik Ekonomikos ir inovacijų ministerija dirba ties duomenų, kaupiamų valstybės registruose, atvėrimu, tą daro visas pasaulis. Duomenų atvėrimo lygį valstybėje galima drąsiai vadinti vienu iš valstybės brandos rodiklių.

Europos Sąjungos (ES) duomenų rinkos vertė nuo 2019 m. iki 2021 m. augo 4,9 procento. 2019 m. duomenų ekonomikos ES vertė sudarė 325 mlrd. Eur, prognozė 2025 metams – jau 550 mlrd. Eur. 2021 m. duomenų specialistų skaičius Europoje siekė 6,8 mln., prognozuojama, kad 2025 m. šis skaičius sieks 11 milijonų. Remiantis „Statista“ duomenimis numatoma, kad iki 2025 m. globali didžiųjų duomenų analitikos rinka augs 30 proc. Uždirbti iš savo duomenų privalo ir Lietuva.

Todėl siekiame atverti kuo platesnį duomenų rinkinių spektrą, kad visos visuomenės grupės galėtų pasinaudoti atvirų duomenų nauda. Pernai patvirtinome Duomenų atvėrimo tvarkos aprašą, kuris nustato bendrą ir aiškų duomenų atvėrimo procesą ir seką, paskirsto atsakomybes ir numato konkrečias priemones, kad procesas vyktų sklandžiai, o teikiami duomenys būtų kokybiški. Sutvarkėme buitį. Tačiau tam, kad šis procesas įsivažiuotų, ne mažiau svarbus paties verslo ir visuomenės indėlis. Todėl tolesnis duomenų atvėrimo ir panaudojimo proveržis priklauso nuo mūsų visų.

Lietuvos atvirų duomenų portale (data.gov.lt), kuris yra pagrindinė atvirų duomenų ir verslo poreikio atviriems duomenims platforma Lietuvoje, per praėjusius metus gautos 159 verslo ir visuomenės užklausos atverti duomenis. Daug tai ar mažai? Manau, verslo ir visuomenės aktyvumas gali būti kur kas didesnis. Todėl raginu: jei trūksta ar nerandate jums reikiamų duomenų – tiesiog prašykite jų.

Procedūra tikrai paprasta: visa komunikacija vyksta pačiame portale, nereikia rašyti atskirų prašymų ar paklausimų. Tereikia prisiregistruoti portale bei suformuoti užklausą, kurią galima adresuoti konkrečiai institucijai.

Duomenys bus atverti, jei jie nėra slapti. Jau per 5 darbo dienas nuo prašymo pateikimo dienos paklausėjas turi sulaukti atsakymo, koks sprendimas priimtas dėl prašomų duomenų atvėrimo. Svarbiausia tai, kad jeigu duomenų nebus galima atverti – bus pateiktas aiškus atsakymas, kodėl. Pats duomenų atvėrimas užtruks, bet, jeigu duomenis bus galima atverti, jie bus atverti. Tai kartu ir iššūkis valstybės institucijoms – padaryti šį procesą kiek įmanoma paprastesnį, jį automatizuoti.

Kurių institucijų duomenims gautas poreikis iš verslo? 2022 metų pabaigoje Informacinės visuomenės plėtros komiteto parengta duomenų atvėrimo ataskaita rodo, kad daugiausia dėmesio pernai sulaukė Teisingumo ministerijos, Aplinkos bei Švietimo, mokslo ir sporto ministerijų duomenys.

Tarp Teisingumo ministerijos atvertų duomenų – Adresų registro, Juridinių asmenų registro duomenys, aukštos vertės įmonių erdviniai duomenys, statinių paskirties pagal įvairius parametrus duomenys.

Aplinkos ministerija pagal gautas užklausas atvėrė kirtimų leidimų duomenis, o artimiausiu metu planuoja atverti Lietuvos istorinę hidrometeorologinę informaciją bei duomenis apie išduotus statybą leidžiančius dokumentus.

Švietimo, mokslo ir sporto ministerija pagal gautas užklausas atvėrė duomenis apie nesimokančius vaikus, studentų, absolventų, priimtų į pirmą kursą studentų duomenis, savivaldybėse dirbančių mokytojų pagal specialybes skaičius, visiškai nuasmenintus Nacionalinių mokinių pasiekimų patikrinimų (NMPP) duomenis.

Be kita ko, atvirų duomenų portale fiksuojami ir duomenų panaudojimo atvejai. Portale jau registruoti 29 atvirų duomenų panaudojimo atvejai ir šis sąrašas nuolat auga. Panaudojimo atvejai apima pačias įvairiausias sritis: nuo verslui skirtų sprendimų iki konkrečias visuomenės problemas sprendžiančių įrankių.

Pavyzdžiui, pasinaudojus atvertais duomenimis, sukurta aplikacija „BIfree SODRA“, kuria naudojantis galima nemokamai analizuoti daugiau kaip 40 tūkst. Lietuvos juridinių vienetų darbuotojų skaičiaus ir atlyginimų tendencijas pagal sektorių, veiklą, savivaldybę. Taip pat Panevėžio miestui sukurtas sprendimas leidžia automatiniu būdu rinkti laisvai prieinamus duomenis ir daryti išvadas apie darbo rinkos situaciją ir ateities poreikius, o Tauragės rajono savivaldybei sukurtas sprendimas visiškai automatizuoja vaikų priėmimo į ugdymo įstaigas procedūras.

Tai tik keletas pavyzdžių, kaip pavyko „įdarbinti“ atvirus duomenis. Šiais metais verslui esame numatę paskirstyti 6 mln. eurų inovatyviems sprendimams kurti, naudojant institucijų atvertus duomenis. Labai tikiuosi, kad tai taps nauju postūmiu verslui aktyviau išnaudoti atvertus duomenis.

Duomenų reforma – vienas iš valstybės skaitmenizavimo prioritetų, nes skaitmenizavimas ir duomenų atvėrimas ne tik svarbi sėkmingo viešojo valdymo sąlyga, bet ir gyvybiškai svarbus procesas šiuolaikiniams verslams, ypač startuoliams. Kaip matome, ekonominis atvirų duomenų potencialas yra didžiulis. Viešasis sektorius ir verslas disponuoja milžiniškais duomenų ištekliais, kuriais tereikia sugebėti protingai pasinaudoti. Skaičiuojama, kad atvirų duomenų panaudojimas gali sukurti apie 2 proc. nacionalinio bendrojo vidaus produkto.

Atvirų duomenų naudojimas be ekonominės vertės turi didžiulę socialinę vertę. Kalbant apie viešojo sektoriaus stiprinimą vieni kertinių elementų yra skaidrumas ir atskaitomybė. Puikus pavyzdys – „ManoSeimas“ iniciatyva, dėl kurios galima matyti ne tik teisės aktų svarstymo dinamiką, bet ir įvairių interesų grupių dalyvavimo svarstymuose intensyvumą, Seimo narių darbotvarkes, net išduotus leidimus įėjimui į Seimą.

Duomenimis grįstų sprendimų priėmimas viešajame sektoriuje tapo viena iš šios Vyriausybės vizitinių kortelių. Tai sprendimai, galintys sutaupyti tiek laiko, tiek finansines sąnaudas. Turime puikių pavyzdžių, kaip greitai ir skaidriai priimami sprendimai pandemijos valdymo kontekste.

Duomenų įveiklinimas skatina inovacijas ir užtikrina technologijų plėtrą. Cituojant Ursulą von der Leyen, „duomenys ir dirbtinis intelektas yra inovacijų sudedamosios dalys, kurios gali padėti mums rasti visuomenės uždavinių – nuo sveikatos iki ūkininkavimo, nuo saugumo iki gamybos – sprendimus. Tad turime siekti kartu, kad duomenyse esantis potencialas būtų išnaudotas.“

Lietuva šiam iššūkiui pasirengusi ir, tikiu, ateityje pirmaus Europos Sąjungoje pagal pasiektus rezultatus.";https://www.delfi.lt/news/ringas/politics/erika-kurockina-atviri-duomenys-92318925;2023
Pokyčiai mokyklose kelia tėvų ir ekspertų siaubą: tai pedagoninis nusikaltimas;2023-02-19 13:23:00;"„Tai yra naujovė. Ir šie vaikai yra tokie bandomieji triušiai. Ant jų testuojamas ir laikas, ir iš esmės visi egzaminai“, – LNK sakė Vilniaus moksleivių tėvų asociacijos prezidentas Valerij Krasockij.

„Girdėjome ir iš tėvų tokius atsiliepimus, kad testas turbūt neparodo realaus vaizdo. Ir tokiam mažam vaikui per tokį trumpą laiką yra tikrai sunku išspręsti šitiek uždavinių“, – kalbėjo „Corepetitus“ komandos vadovė Evelina Zapriagajeva.

Vaikų skatinimas kuo greičiau atlikti užduotis piktina ne tik tėvus, bet ir švietimo ekspertus.

„Draugas klausia, ką manau apie ketvirtokų matematikos žinių testą, kuriame buvo 36 uždaviniai per 45 minutes. Be to, kai kurie uždaviniai iš dar nesimokytų temų.

Draugui atsakau – mano nuomone, tai yra pedagoginis nusikaltimas. Tokie testai tikrina ne matematikos supratimą ar samprotavimą, dėl kurio madingai svaigstama ministerijoje, bet priešingai – tikrina užduočių atlikimo greitį, nors tokio kriterijaus išvis nėra ir negali būti. Toks testavimas kenkia ankstyvajai mokymosi motyvacijai ir vaiko orumui“, – feisbuke kritikos pažėrė buvusi prezidento patarėja švietimui Virginija Būdienė.

Žurnalo „Reitingai“ vyriausiasis redaktorius Gintaras Sarafinas LNK žinioms irgi teigė, jog visi atsakymai nėra pateikti.

„Nėra mums atsakyta – nei tėvams, nei švietimo bendruomenei, kodėl viskas yra taip skubinama. Kodėl mes iš tų vaikų laužiame neįprastai didelį greitį? Nes mokslas nėra tapatu greičiui. Ar jūs esate girdėję, kad kas nors skubiai iš mokslininkų, išradėjų, reikalautų išradimo“, – kalbėjo G. Sarafinas.

Nacionalinio mokinių pasiekimų patikrino testus visi šalies ketvirtokai atliko sausio mėnesio pabaigoje.

„Visi tėvai, kas turi ketvirtokus, ir šiaip vaikus, jau supranta, kad nuo 4–5 klasės prasideda sunkumai suaugusiems išspręsti užduotis, ne tik, kad vaikams. Atitinkamai – kuo mažiau laiko, tai tuo daugiau vaikui įvaro streso“, – kalbėjo Vilniaus moksleivių tėvų asociacijos prezidentas V. Krasockij.

„Yra daug vaikų, kurie moka matematiką, bet kai iš jų reikalauja greičio, jie patiria milžinišką išgyvenimą, stresą – suklumpa ir neatsako, arba atsako prasčiau, nei iš tikrųjų galėtų“, – kalbėjo LNK pašnekovas G. Sarafinas.

Už mokinių patikrinimus atsakinga Lietuvos nacionalinė švietimo agentūra su priekaištais nesutinka ir pabrėžia, kad šiuo metu galiojanti ketvirtos klasės moksleivių testavimo tvarka keičiama nebus.

„Tie nuogąstavimai irgi yra nekintantys. Kiekvienais metais sulaukiame tiek pozityvių, tiek ir nerimą keliančių vertinimų. Bet sudarant užduotis yra atsižvelgiama ir į mokinių amžiaus tarpsnį ir į tai, kokie jų gebėjimai yra tikrinami“, – teigė Švietimo agentūros direktoriaus pavaduotoja Asta Ranonytė.

Agentūra tvirtina, kad po šio žinių patikrinimo mokinių buvo klausiama, ar užteko laiko užduotims atlikti. Esą dauguma vaikų atsakė teigiamai. Bet pradininkų tėvai sako ką kita.

„Vaikai irgi nėra labai laimingi su ta patikra. Kaip sakiau, vaikams yra didelis stresas bet koks patikrinimas. O žodis egzaminas jau siejasi su stresu“, – tikino Vilniaus moksleivių tėvų asociacijos prezidentas.

Praėjusiais metais ketvirtos klasės mokinių matematikos rezultatų vidurkis siekė vos 64,3 procento. Prasti rezultatai tėvus skatino vaikams ieškoti matematikos korepetitorių.

„Ypatingai tai pastebėjome šiais metais, kai mokyklose buvo atlikta standartizuotas testas“, – kalbėjo „Corepetitus“ komandos vadovė E. Zapriagajeva.

Nacionaliniame mokinių pasiekimų patikrinime dalyvauja ketvirtos ir aštuntos klasės mokiniai. Ketvirtokai atlieka skaitymo ir matematikos testus.

Visą LNK reportažą žiūrėkite čia:";https://www.delfi.lt/news/daily/lithuania/pokyciai-mokyklose-kelia-tevu-ir-ekspertu-siauba-tai-pedagoninis-nusikaltimas-92574177;2023
Nacionalinių mokinių pasiekimų patikrinimų rezultatai: ketvirtokai ir skaito, ir skaičiuoja vienodai gerai;2023-02-23 13:09:00;"Šiemet NMPP laikė virš 28 tūkst. ketvirtokai arba 95 proc. visų ketvirtoje klasėje besimokančių šalies moksleivių, praneša Nacionalinė švietimo agentūra (NŠA).

„Šiais metais galime pasidžiaugti pagerėjusiais ketvirtos klasės mokinių skaitymo pasiekimais lyginant su praėjusiais metais. Taip pat šių metų ketvirtokų pasiekimų patikrinimai atskleidė, kad skaitymo ir matematikos rezultatai yra praktiškai vienodi: skaitymo rezultato vidurkis procentais yra 62,4 proc., matematikos – 61,9 proc. Viena vertus, šie rezultatai rodo, kad pasiekimų požiūriu dar yra pakankamai erdvės stiebtis, kita vertus, skaitymo ir skaičiavimo gebėjimų tolygumas liudija pradinėse klasėse įgytą gana tvirtą žinių ir gebėjimų pamatą, į kurį remsis būsimi ugdymosi pasiekimai“, – sako NŠA direktorė Rūta Krasauskienė.

Atsakydami į anketos klausimus apie matematikos patikrinimą, 63 proc. jį laikiusių ketvirtokų pažymėjo, kad laiko jį atlikti užteko, dar 22 proc. atsakė, kad laiko užteko vidutiniškai. 10 proc. ketvirtokų matematikos patikrinimą įvertino kaip lengvą, o 61 proc., – kad jis buvo vidutinio sunkumo.

Matematikos patikrinime mokiniams geriausiai sekėsi reiškiniai, lygtys, nelygybės ir statistika, sudėtingiausi buvo geometrijos ir matavimo uždaviniai. Skaitymo rezultatai parodė, kad ketvirtokams geriausiai sekėsi rasti informaciją, o prasčiausiai – interpretuoti bei daryti tiesiogines išvadas.

Pagal mokinių intelektinius gebėjimus matematikos patikrinime geriausiai buvo įvertintos mokinių žinios ir supratimas, o skaityme – geras įgūdžių taikymas.

Lyginant su praėjusių metų NMPP, šiais metais ketvirtos klasės mokinių matematikos rezultatų vidurkis panašus į 2022 m., kai siekė 64,3 proc., o skaitymo rezultatų vidurkis pagerėjo – 2022 m. jis siekė 55,1 proc.

Šiemet pirmą kartą ketvirtokų NMPP pasiekimai įvertinti ne tik taškais: kiekvienam dalyviui priskirtas atitinkamas pasiekimų lygis (nepasiektas patenkinamas, patenkinamas, pagrindinis, aukštesnysis).
Matematikos patikrinime patenkinamą lygį pasiekė 11,6 proc. ketvirtokų, pagrindinį lygį – 72,4 proc., aukštesnįjį lygį – 14,5 proc. Patenkinamo lygio nepasiekė 1,5 proc. mokinių.

Skaitymo patikrinime patenkinamą lygį pasiekė 19,8 proc. ketvirtokų, pagrindinį lygį – 70,4 proc., aukštesnįjį lygį – 8,2 proc., nepasiektu patenkinamu lygiu buvo įvertinti 1,6 proc. mokinių.

„Dar kartą norime atkreipti dėmesį ir pabrėžti, jog Nacionalinių mokinių pasiekimų patikrinimų rezultatai yra tik pasitikrinamojo pobūdžio. Mokiniams turėtų būti paaiškinama, kad pasitikrinimas – tai natūrali ugdymo proceso dalis. Jo tikslas padėti vaikams ir mokytojams. Juk svarbiausia, kad pasiekimų patikrinimas suteikia objektyvią informaciją įsivertinant mokinių gebėjimus ir atitinkamai nukreipiant jų pastangas siekti geresnių rezultatų konkrečiose mokomojo dalyko srityse. Ypač tiems mokiniams, kuriems nepavyko pasiekti patenkinamo pasiekimų lygio. Jiems penktoje klasėje jau numatomos papildomos konsultacijos“, – teigia Rūta Krasauskienė.

Informacija apie NMPP dalyvavusių mokinių surinktus užduočių taškus jau perduota mokykloms, šiuo metu ruošiamos NMPP rezultatų ataskaitos kiekvienam mokiniui, mokyklai ir savivaldybei. Ateinančią savaitę jos turėtų pasiekti savo adresatus per Nacionalinės švietimo agentūros duomenų perdavimo sistemą KELTAS.";https://www.delfi.lt/news/daily/lithuania/nacionaliniu-mokiniu-pasiekimu-patikrinimu-rezultatai-ketvirtokai-ir-skaito-ir-skaiciuoja-vienodai-gerai-92627749;2023
Ketvirtadienį bandomąjį matematikos egzaminą laiko trečdalis Lietuvos mokyklų: siekiama supažindinti mokinius su užduotimis;2023-03-09 09:46:00;"„Mūsų tikslas buvo sukurti kuo panašesnes į tikrą egzaminą sąlygas, kadangi daugumai mokinių tai gali būti netgi pirmas kartas egzamine, kai jie tiek ilgai laiko tam tikrą patikrinimą. Egzaminas vyksta nuo 9 ryto, 3 valandas, popieriuje, yra sumaketuotas taip, kaip tikras egzaminas“, – apie žinių patikrinimą LRT radijui pasakojo U. Kaunaitė.

„Ir užduotimis taip pat suburtai matematikų grupei buvo iškeltas tikslas pabandyti atliepti kiek įmanoma labiau pagrindinius taškus, kurie paprastai būna visada padengiami egzamine. Tai mūsų tikslas yra, kad tas pojūtis būtų maksimaliai panašus į tikrą egzaminą“, – pridūrė „EDU Vilnius“ direktorė.

Anot jos, bandomąjį egzaminą laiko 50 Vilniaus mokyklų ir 128 kitos ugdymo įstaigos iš visos Lietuvos.

„Pagrindinis dalykas yra tai, kad šito egzamino poreikį mums išsakė patys mokytojai. (...) Patys mokytojai įvardino, kad bandomojo egzamino jiems reikia, dėl to, kad, tarkime, nacionalinis egzaminas, testas, organizuojamas po savaitės, ne visai atliepia poreikius, nes jis yra tik tai kompiuterinis, vyksta valandą ir labiau testinio tipo, tai yra neatliepia visų užduočių egzamino“, – pažymėjo U. Kaunaitė.

R. Skaudžiaus teigimu, bandomasis valstybinis matematikos egzaminas, organizuojamas „EDU Vilnius“, nėra naujiena, nes tokius patikrinimus vykdo pačios mokyklos. Tačiau, anot jo, tai yra sveikintina iniciatyva, kurios metu mokiniai galės pasipraktikuoti.

„Manau, kad šita idėja nėra absoliučiai nauja, nes mokyklos, tikrai ne viena, darydavo, tarkim, pasiėmusios pakartotinės sesijos rezultatus ir panašiai. Tai iš tikrųjų sveikinam Vilnių, tikrai palaikome tokias iniciatyvas“, – sakė švietimo viceministras.

„Nes manoma, kad kuo daugiau mokiniai turės praktikos, kuo daugiau pačio patikrinimo, pačio valstybinio brandos egzamino metu skirs matematikai ir matematikos užduočių sprendimui, o ne, tarkim, pačiai aplinkai, ne pirmą kartą matys, kaip atrodo užduotys, atsakymų lapai, tai galės labiau sukoncentruoti dėmesį ten, kur reikia“, – pridūrė R. Skaudžius.

Kitą savaitę elektroninį matematikos mokymosi pasiekimų įsivertinimo testą organizuoja ir Nacionalinė švietimo agentūra (NŠA). Pasak viceministro, šis patikrinimas neįpareigoja mokytojų taisyti egzamino ir tokiu būdu mokytojams neuždedamas papildomas krūvis.

„Tikrai tas laikas panašus ir kada Nacionalinė švietimo agentūra organizuos visos Lietuvos mastu elektroninį variantą. Jo principas paremtas tuo, kad irgi, tai yra uždaros užduotys, daugiau testinio klausimo“, – paaiškino R. Skaudžius.

„Bet pagrindinis principas toks, kad nereikia mokytojui tikrinti ir neuždedamas mokytojui pagrindinis krūvis. Tai tiesiog kitokia prieiga. Tas laikas, kada dar pasižiūrėjus, nuėmus tašką, kokioje vietoje yra mokinys, abiturientas, dar galima susitelkti jam padėti ir sekti geresnių rezultatų brandos egzaminų sesijos metu“, – teigė viceministras.

Nuo kitų mokslo metų įdiegiamos atnaujintos bendrojo ugdymo programos

Matematikos pasiekimų gerinimą taip pat siekiama užtikrinti atnaujinant bendrojo ugdymo programas. R. Skaudžiaus teigimu, atnaujintos bendrojo ugdymo programos bus įdiegiamos nuo kitų mokslo metų nelyginėse klasėse. Šiuo metu yra ruošiamasi programų įdiegimui ir galimam jų tobulinimui. Jos turėtų

„Atnaujintos bendrojo ugdymo jau yra patvirtintos, patvirtintos dar praeitais metais. Ir yra šie metai pasiruošimo metai, kada mes startuosime nuo 2023 metų rugsėjo 1-osios dienos su atnaujintomis programomis. Startuosime nelyginėse klasėse, pirmoj, trečioj, penktoj, septintoj, devintoj ir vienuoliktose klasėse, ir tokiu būdu per du metus bus pereita prie apskritai atnaujinamų programų“, – paaiškino viceministras.

Anot jo, ruošiantis atnaujintų programų įdiegimui, rengiami reikalavimai matematikos kvalifikacijos kėlimo programai, taip pat kuriamos užduočių duomenų bazės.

„Šiuo metu yra rengiamas TOR‘as, Terms of Reference, tai yra matematikos nacionaliniai kvalifikacijos kėlimo programai reikalavimai, kas turėtų būti. Tai startuosime su kvietimu universitetams teikti siūlymus ilgalaikiams su kreditais susietais kursais jau balandžio mėnesį“, – apie ministerijos planus pasakojo R. Skaudžius.

„Jau yra kuriama uždavinių duomenų bazė ir tam tikros skaitmeninės priemonės mokytojams. Tai tikrai tas planas yra sudarytas susižiūrint, suinventorizuojant tai, kas yra daroma, ir pasiskiriant labai aiškius atsakingus asmenis. Šią savaitę jau turėtų būti patvirtinta ir taip vadinama priežiūros grupė, kuri rinksis reguliariai ir tiesiog kviesimės, žiūrėsime, kaip tą planą sekasi įgyvendinti“, – pridūrė švietimo, mokslo ir sporto viceministras.

ELTA primena, kad 2022-aisiais matematikos egzamino neišlaikė 35 proc. abiturientų. Matematikos pasiekimams gerinti vasario mėnesį pristatytas ilgalaikis matematikos mokymo(si) gerinimo planas, kurio pagrindiniu akcentu Švietimo, mokslo ir sporto ministerija (ŠMSM) laiko matematinio samprotavimo ugdymą.";https://www.delfi.lt/news/daily/lithuania/ketvirtadieni-bandomaji-matematikos-egzamina-laiko-trecdalis-lietuvos-mokyklu-siekiama-supazindinti-mokinius-su-uzduotimis-92749169;2023
NMPP rezultatai: aštuntokų matematikos pasiekimai šiek tiek pagerėjo, skaitymo – nepakito;2023-03-21 08:34:00;"NMPP šiemet laikė 25972 aštuntokai.

„Šių metų pasiekimų patikrinimas atskleidė, kad, skirtingai nuo ketvirtokų, kurių skaitymo ir skaičiavimo gebėjimai iš esmės yra vienodai geri, aštuntokai pasižymi kur kas didesniais skaitymo pasiekimais, o matematikoje jiems dar reikia pasistengti: pusės NMPP dalyvių pasiekimų lygis – patenkinamas“, – teigia Nacionalinės švietimo agentūros direktorė Rūta Krasauskienė.

Pasak jos, susirūpinti reikėtų beveik dešimtadaliui nepasiekusių patenkinamo lygio: tai rimtas signalas ir mokiniams, ir mokytojams, kad reikia papildomų konsultacijų, papildomo darbo, kuris padėtų užtaisyti NMPP aptiktas žinių spragas.

Šiemet aštuntokų skaitymo pasiekimų procentinis vidurkis siekė 67,5 proc. (2022 m. – 67,2 proc.), matematikos – 48,7 proc. (2022 m. – 42,6 proc.), pažymima pranešime.

Atsakydami į klausimus apie matematikos patikrinimą, 43 proc. jį laikiusių aštuntokų pažymėjo, kad laiko jį atlikti užteko, dar beveik 28 proc. atsakė, kad laiko užteko vidutiniškai. Beveik 6 proc. aštuntokų matematikos patikrinimą įvertino kaip lengvą, o 40 proc., – kad jis buvo vidutinio sunkumo.

Šiemet pirmą kartą aštuntokų NMPP pasiekimai įvertinti ne tik taškais: kiekvienam dalyviui priskirtas atitinkamas pasiekimų lygis (nepasiektas patenkinamas, patenkinamas, pagrindinis, aukštesnysis).
Matematikos patikrinime patenkinamą lygį pasiekė 50,2 proc. aštuntokų, pagrindinį lygį – 35 proc., aukštesnįjį lygį – 5,2 proc. Patenkinamo lygio nepasiekė 9,7 proc. mokinių, rašoma pranešime.

Skaitymo patikrinime patenkinamą lygį pasiekė 25,6 proc. aštuntokų, pagrindinį lygį – 58,4 proc., aukštesnįjį lygį – 15,2 proc., nepasiektu patenkinamu lygiu buvo įvertinti 0,8 proc. mokinių.

Aštuntos klasės gimtosios rusų kalbos pasiekimų patikrinime dalyvavusių mokinių pasiekimų vidurkis – 80,6 proc., gimtosios lenkų kalbos – 77,8 proc., o gimtosios baltarusių kalbos – 76,1 proc. Gimtosios kalbos (baltarusių, lenkų, rusų,) skaitymo testus atliko per 2600 aštuntokų.

Informacija apie NMPP dalyvavusių 8 klasės mokinių surinktus užduočių taškus jau perduota mokykloms. NŠA ruošia NMPP rezultatų ataskaitas kiekvienam mokiniui, mokyklai ir savivaldybei. Netrukus jos turėtų pasiekti savo adresatus per Nacionalinės švietimo agentūros duomenų perdavimo sistemą KELTAS.";https://www.delfi.lt/news/daily/lithuania/nmpp-rezultatai-astuntoku-matematikos-pasiekimai-siek-tiek-pagerejo-skaitymo-nepakito-92855403;2023
Šiugždinienė apie aukštus reikalavimus pokyčiams: švietimas nėra ta sritis, kurioje rezultatai matomi jau kitą dieną;2023-04-15 09:44:00;"„Manau, kritikos tikrai sulaukiame visi. Konstruktyvi kritika visada yra gerai, tai yra variklis. Visi mes esame žmonės ir visi darome klaidų, todėl kartais tas klaidas padeda identifikuoti ir konstruktyvi kritika“, – interviu Eltai metu teigė ministrė.

Tačiau, pasak J. Šiugždinienės, pastaruoju metu viešojoje erdvėje pasirodžiusi kritika ministerijos neveiksnumui dėl Tūkstantmečio mokyklų programos yra nepagrįsta.

„Aš tikrai negirdėjau kažkokios racionalios kritikos. Ir kad tai būtų kažkokia kritika... Apie tai kalbant girdėjau vieną žmogų, bet tikrai negaliu to laikyti pagrįsta kritika, nes net nežinau, apie ką čia kalba. Aš neturiu, ką atsakyti, nes nėra kalbama apie kažką konkretaus. Sėdint ant sofos galiu kritikuoti bet ką ir sakyti, kad ten yra kažkas blogai“, – į žurnalo „Reitingai“ vyriausiojo redaktoriaus Gintaro Sarafino išsakytą kritiką sureagavo ji.

Interviu Eltai metu švietimo, mokslo ir sporto ministrė J. Šiugždinienė aptarė ir kitas švietimo bei sporto aktualijas – mokytojų trūkumo problemą, nacionalinio susitarimo dėl švietimo politikos progresą, matematikos bandomųjų egzaminų rezultatus, pasiruošimą įtraukiąjam ugdymui, vykdomą kolegijų pertvarką bei ministerijos veiklą sporto srityje.

– Ritasi jūsų, kaip ministrės, kadencija į antrąją pusę. Visiems švietimo ministrams buvo kelti dideli lūkesčiai, kurie niekada nebuvo patenkinti. Ar jaučiatės jau daug nuveikusi, ar vis dėlto įsirašysite į lūkesčių nepatenkinusių ministrų sąrašą?

– Labai įdomus klausimas, nes manau, kad lūkesčiai švietimui yra labai dideli, vieni didžiausių turbūt. Tikėtis, kad patenkinsi visų lūkesčius, yra neįmanoma, kadangi ir sau keli tam tikrus labai aiškius tikslus, ir turi Vyriausybės programą – tikslas yra įgyvendinti tą programą. Tikslas tikrai nėra patenkinti visų lūkesčius. Svarbiausia yra sudėti tam tikrus pagrindus teigiamiems švietimo pokyčiams, juos užfiksuoti, užtvirtinti.

Nes, kaip žinia, švietimas nėra ta sritis, kurioje rezultatai matomi jau kitą dieną. Nėra taip, kad išklosi kelią, pastatysi tiltą ar dar kažką labai konkretaus nuveiksi. Tai yra tam tikri sprendimai, kuriuos projektuoji ir žinai, kad jų poveikis bus matomas tik po keleto, o gal ir daugiau metų. Tačiau labai svarbu, kad tie pokyčiai ir priimti sprendimai visuomenei būtų aiškūs. Būtent tai yra pagrindinis uždavinys.

– Ši Vyriausybė nuo pat savo darbo pradžios sulaukė daug kritikos. Jos sulaukė ir atskiri ministrai, kurie buvo kritikuojami dėl nekompetencijos, krizinių situacijų nesuvaldymo. Kritikos sūkuryje atsidūrė Arūnas Dulkys, Kęstutis Navickas, Gabrielius Landsbergis, Marius Skuodis – galime vardinti ir vardinti. Tačiau jūsų pavardė nebuvo aiškiai įrašyta į juoduosius sąrašus. Kokia jūsų paslaptis? Kas lemia, kad jūsų kėdės opozicija nebando išklibinti? Ar tai, kad labai gerai dirbate, ar kad neužkliūvate opozicijai?

– Na, kokia to priežastis, matyt, reikėtų šį klausimą užduoti opozicijai, ne man. Manau, kritikos sulaukiame visi. Konstruktyvi kritika visada yra gerai, tai yra variklis. Visi mes esame žmonės ir visi darome klaidų, todėl kartais tas klaidas identifikuoti padeda ir konstruktyvi kritika.

Bet ką aš norėčiau akcentuoti, manau, labai svarbus žingsnis buvo politinių partijų susitarimas dėl švietimo politikos, kuris buvo parengtas bendraujant visoms parlamentinėms politinėms partijoms. Tas procesas buvo ilgas, jis truko beveik metus. Labai daug kalbėjome apie tai, kas vyksta švietimo sistemoje, kokie turėtų būti pagrindiniai darbai ir pokyčiai. Ir, man atrodo, tai labai padėjo mums visiems vienas kitą suprasti – tiek opozicijai, tiek pozicijai.

Švietimas yra be galo svarbi sritis, galima sakyti, viso ko pagrindas. Todėl mažiausiai norėtųsi, kad čia būtų daug politikos. Ant kortos statome mūsų visų ateitį, mūsų vaikų ateitį. Visi turime vaikų ir anūkų, todėl labai svarbu būti sąžiningiems – pasakyti, kas neveikia, ką norime padaryti, ir tartis. Mano nuomone, parlamentinių partijų (švietimo – ELTA) susitarimas mums labai padėjo nusibrėžti tam tikras svarbias kryptis ir linijas.

– Kalbant apie Seimo politinių partijų vadovų pasirašytą nacionalinį švietimo susitarimą. Praėjo šiek tiek daugiau nei metai su puse nuo pasirašymo. Ką pavyko pasiekti? Ar jau yra užčiuopiamų rezultatų, ar tai kol kas tik pasirašytas popierius stalčiuje?

– Ne, tai tikrai ne popierius stalčiuje. Labai daug sprendimų jau buvo priimta, bet ką aš noriu pabrėžti – priimti sprendimą tai nereiškia, kad tu jo poveikį pamatysi rytoj. Kaip ir su matematikos rezultatais, pasiekimais. Kai kalbame apie matematiką, matome, kad šiandien pasiekimai yra tokie, kitą dieną jau galvojame, kad jie gali būti kitokie, bet ne. Matematikos mes mokomės visus 12 metų, tai – hierarchinis mokslas. Tam, kad situacija pasikeistų, reikia ir laiko, ir konkrečių sprendimų.
Nepaisant to, esu laiminga, kad mums pavyko (susitarti – ELTA), ir, tariantis su opozicija, labai konstruktyviai dirbant Švietimo ir mokslo komitete, priimti ne vieną sprendimą. Juos išskirčiau į dvi dalis. Vieni sprendimai yra susiję su finansavimo didėjimu švietimo sričiai. Tai yra ir mokytojų atlyginimai, ir darbo užmokesčio kėlimas, kuris šiais metais augo 13,5 procento, ir mūsų susitarimas, jog iki 2024 metų (mokytojų atlyginimas – ELTA) turėtų pasiekti 130 procentų vidutinio darbo užmokesčio. Finansavimo srityje mums taip pavyko susitarti dėl labai konkrečių sprendimų.

Kita dalis yra prioritetiniai darbai. Tarkime, jeigu kalbame apie aukštąjį mokslą, tai reikalavimų valstybės finansuojamoms ir nefinansuojamoms vietoms suvienodinimas. Tai labai svarbus sprendimas ir jis yra priimtas. Jis apima suaugusiųjų mokymą, vieno langelio principu veikiančią platformą būtent suaugusiųjų kvalifikacijos tobulinimui. Vyriausybėje jau esame priėmę sprendimą, įstatymas jau yra Seime. Kalbant apie nacionalines kvalifikacijos kėlimo programas mokytojams, šios programos jau paleidžiamos – paskelbtas kvietimas aukštosioms mokykloms. Tai ir matematika, įtraukusis ugdymas, gyvenimo įgūdžiai. Taip pat ir ugdymo mokslų programa, kuriai skiriamas 20 mln. finansavimas.

Aš galiu drąsiai pasakyti, kad mes tų sprendimų laikomės ir stengiamės laikytis toliau. Tikiu, kad ir kita Vyriausybė, kitas ministras, kuris bus šioje pozicijoje, nuosekliai įgyvendins mano minimus sprendimus. Tai švietimui reiškia labai daug, kadangi šioje srityje labai svarbus nuoseklumas. Manau, kad jeigu būtume dėl tam tikrų dalykų susitarę anksčiau, tai šiandien darbo užmokesčio dydis ir mokslo finansavimas būtų visai kitoks. Bet yra taip, kaip yra. Mums pavyko dėl jų susitarti dabar, todėl nuosekliai didiname finansavimą švietimo sričiai.

– Susitarimas susitarimu, tačiau, nepaisant įvairių iniciatyvų kurti prestižinę mokytojo profesiją, atrodo, kad greitai nebus kam būti mokytojais apskritai. Nacionalinės švietimo agentūros (NŠA) Pedagogų poreikio stebėsenos programos duomenimis, šiuo metu ieškoma 178 mokytojų ar kitokių specialistų. Nors skiriamos stipendijos į pedagogiką stojantiems abiturientams, tiek švietimo profesinių sąjungų atstovai, tiek švietimo ekspertai teigia, kad reikia gerinti sąlygas mokyklose ir informuoti mokinius apie pedagogo profesijos privalumus. Anot jų, jauni mokytojai ilgai neišdirba mokyklose, o mokiniams nėra reklamuojama mokytojo profesija, taip pat trūksta bendros mokytojų rengimo sistemos. Ar yra šiuo metu sprendžiama mokytojų trūkumo problema?

– Pirmiausia noriu akcentuoti, kad problema yra ir ji yra didelė. Tačiau kartu ji susijusi su keletu dalykų. Akivaizdu, kad specialistų trūksta ne tik švietimo srityje. Jų trūkumą matome ir sveikatos, saugumo sistemose. Tai apskritai yra specialistų trūkumo tam tikrose srityse problema, kuri yra ir visoje Europos Sąjungoje, visoje EBPO. Šiuo metu Briuselyje vyksta diskusijos tomis pačiomis temomis. Akivaizdu, kad ši problema vyrauja ne tik Lietuvoje. Tačiau, žinoma, mums yra svarbu, kas vyksta pas mus. Mes šią problemą matome ir ją sprendžiame, bet, kaip jau ir sakiau, nebus taip, kad priėmus tam tikrą sprendimą jau kitą dieną jis bus įgyvendintas. Vien tam, kad mokytojas ateitų dirbti į mokyklą, jam reikia baigti 4 metus trunkančias bakalauro studijas.

Didžiausią darbuotojų trūkumą jaučiame tam tikrose srityse, tai yra tiksliuosiuose moksluose: trūksta fizikos, matematikos, chemijos, gamtos mokslų, biologijos specialistų. Kad situacija keistųsi į gerąją pusę, veiksmų yra labai daug. Beje, nemažai sprendimų jau esame ir priėmę. Tai yra ir stipendijos, ir darbo užmokestis, ir galimybės tobulinti kvalifikaciją mokytojams, ir galimybė lengviau pereiti į mokytojo profesiją tam, kad žmogus, kuris dirba kitoje srityje, kuris yra vyresnis, jam būtų paprasčiau tapti mokytoju, kad jis galėtų įgyti pedagogo kvalifikaciją jau dirbdamas.

Bet čia, kaip ir minėjote apie prestižinę profesiją, kad prieš keletą metų buvo ta idėja, yra visos mūsų visuomenės susitarimas. Yra labai daug dalyvių, kurie prisideda, kad ši profesija būtų patraukli. Ir vienas iš tų dalyvių yra mūsų ekspertų pasisakymai, viešoji erdvė – kaip joje kalbama apie mokytoją, kaip pristatoma mokytojo profesija. Tad labai raginu kritikuojant nepamiršti kalbėti apie tai, kad mokytojo profesija yra ne tik labai svarbi, bet ir tikrai įdomi.

Ilgą laiką mažai buvo kalbama, kokia mokyklose turi būti aplinka, kad pritrauktume jauną mokytoją. Mokyklos yra organizacijos, šiandien jos konkuruoja su verslo organizacijomis, ir jaunimas renkasi, kokioje srityje ir aplinkoje jis norėtų dirbti. Tikrai taip, mums reikia labai daug dirbti su mokyklomis, todėl čia labai svarbus savivaldybių vaidmuo, kurios yra mokyklų savininkės. Mes visi esame atsakingi už tai, kad kuo daugiau žmonių – tiek jaunų, tiek vyresnių – rinktųsi mokytojo profesiją, nes kitu atveju šiuo metu vyraujančios tendencijos nepakeisime. Tą matome ir tarp kitų specialybių. Pavyzdžiui, kodėl šiandien informacinės technologijos yra viena patraukliausių specialybių?

– Atlygis?

– Galimai. Taip pat matome, kad informatikus pritraukiančios tarptautinės kompanijos savo darbuotojams sukuria tokią darbo aplinką, kurioje yra motyvacinių sistemų ir visokių kitokių dalykų. Darbuotojams labai daug reiškia, kur jie dirba ir kokios yra darbo sąlygos.

Kartais mes palyginame jų atlygius, pasižiūrime, kokie jie. Na, ne visada jie ten tokie yra... Tam tikrose specialybėse, kurios šiandien skamba patraukliai, ne visada atlygiai yra tokie didžiuliai. Bet pati aplinka ir įvaizdis darbuotojus motyvuoja.

Mano nuomone, mokytojas yra prestižinė profesija. Ir apie tai negali būti nei klausimo. Tai yra viena svarbiausių, gražiausių, atsakingiausių profesijų apskritai. Mes dažnai linkstame link to, kad atlyginimu išmatuosime profesijos prestižą, tačiau jį lemia ir daugybė kitų dalykų. Faktas, kad atlyginimas turi būti orus ir turi didėti. Ir tai yra visų mūsų pareiga tą daryti – visų vyriausybių, kurios yra pozicijoje, ir visų ministrų. Bet taip pat turi būti patraukli darbo aplinka.

Ir dar dėl pedagogų rengimo. Kaip jau minėjau, vienas iš parlamentinių partijų susitarimo aspektų yra mokslo programa. Mums labai trūksta mokslininkų, kurie atlieka tyrimus būtent ugdymo mokslų arba edukologijos srityje. Ir vyresnė karta, kuri buvo stipri, išeina, o ateinanti karta nėra tokia didelė. Todėl mes tikrai turime problemą mokslo srityje. Pirmiausia tam, kad turėtume stipriai parengtų studentų, turime turėti stiprių mokslininkų. Todėl mes ir priėmėme sprendimą, kad pirmą kartą Lietuvoje startuoja nacionalinė ugdymo mokslų programa, kuriai skiriama 20 mln. Niekada to nebuvo. Tačiau nacionalinės ugdymo mokslų programos rezultatų nepamatysime nei rytoj, nei kitais metais. Mokslininką reikia auginti, tam reikia skirti finansavimą. Mes turime užsiauginti mokslininkus, kurie galėtų paruošti mūsų jaunimą. Ir šiandien mums jų labai trūksta. Tad galime, kiek norime prikurti pedagogų rengimo centrų, bet jeigu nėra, kas juos dirba, tai yra labai sudėtinga. Pavyzdžiui, matematikos didaktikos srityje dirba tik keli mokslininkai. Tad tam, kad turėtume stiprų matematiką, turime turėti stiprią matematikos didaktiką.

Džiaugiuosi, kad dėl to sutariame su opozicija, ir ji šias problemas mato lygiai taip pat. Tik gaila, kad to nepadarėme anksčiau ir neskyrėme dėmesio edukologijos mokslams kaip nacionaliniam prioritetui. Jei tam tikri sprendimai būtų buvę priimti anksčiau, galbūt šiandien neturėtume tokios didelės problemos su pedagogų rengimu.

– Jūsų nuomone, Lietuvos edukologijos universiteto uždarymas buvo klaida ar vis dėlto reikia kitos pedagogų rengimo sistemos?

– Na, nesiimčiau to vertinti. Man atrodo, šiuo klausimu reikėtų labai rimto vertinimo tų sprendimų, kurie buvo priimti, nes jie tikrai yra daugiabriauniai. Bet ką aš jau minėjau, tai pedagogų rengimas yra tiesiogiai susijęs su žmonėmis toje srityje – su dėstytojais, mokslininkais. Nesvarbu, koks būtų sprendimas, nes jeigu neturėsime tų, kurie moko, dėsto ar tiria, tai neturėsime ir pedagogų rengimo centrų. Tai yra tiesioginė sąsaja su tuo.

– Pereinant prie kitų aktualijų. Matematikos valstybinio brandos egzamino bandomąjį laikę abiturientai vidutiniškai surinko 9,5 taško iš 22 galimų, o dešimtokai, laikę matematikos pagrindinio ugdymo pasiekimų patikrinimo (PUPP) bandomąjį, – 16,7 iš 45 galimų surinkti taškų. Kaip manote, ar panašūs rezultatai bus ir realiųjų egzaminų? Ar nepasikartos praėjusių metų scenarijus, kai matematikos valstybinio brandos egzamino neišlaikė 35 proc. abiturientų? Ar mes jau užsidėjome saugiklį, kad taip nebebus?

– Saugiklius užsidėti turbūt yra labai sudėtinga. Aš, žinoma, visada tikiuosi pačių geriausių rezultatų ir to linkiu mūsų mokiniams. Labai nenoriu gąsdinti ar būti kažkokiu pranašu, nes ateina skirtingos kartos, kartais ir parengimas skiriasi. Tikrai manau, kad rezultatai bus kaip įmanoma geriausi. Nemanau, kad kažkokių stebuklų galima tikėtis.

Kaip jau sakiau, matematika yra toks dalykas, kad mokomasi sistemiškai. Čia turbūt ir yra didžiausias iššūkis, nes jeigu kai kuriuos kitus dalykus tu gali gerai pasimokyti, paskaityti, pasigilinti ir tau nebus tokio didelio iššūkio ar problemos, kad tu kažką praleidai 5 ar 6 klasėje, tai matematikoje atsigriebti nėra paprasta.

Bet tikrai manau, kad mokiniai labai rimtai šiuo metu žiūri į pasirengimą matematikos dalykui. Nenoriu sakyti, kad matematikos brandos egzaminui. Apskritai mokėti matematiką yra labai svarbu. Ir labai norisi, kad nebūtų fokuso į egzaminus. Mums labai svarbu, kad mokiniai turėtų žinias ir reikalingus įgūdžius gyvenimui, studijoms ir karjerai. Todėl labai norisi, kad kuo daugiau kalbėtume apie tai, kam naudinga matematika, kodėl reikia matematikos, kodėl tai svarbu. Manau, reikia kalbėti apie tą kasdienį darbą ir kasdienį mokymąsi, kad nebūtų tokio didžiulio akcento egzaminams ar patikrinimams. Jie yra reikalingi, patikrinimai yra svarbūs, jie finalizuoja tam tikrą etapą, tačiau kartais, manau, per stipriai išgąsdiname, kad čia dabar kažkas bus labai blogai. Net ir nepasisekus, visada yra galimybė pasitaisyti, pasitobulinti, perlaikyti. Gyvenimas tuo tikrai nepasibaigia.

– Artėja 2024-ieji, kai specialiųjų poreikių turintiems vaikams turės atsiverti visos šalies mokyklos. Kiek jų jau yra tam pasiruošusios? Po kiek vaikų priims kiekviena mokykla? Ar yra tokių, kurios nėra dar pasiruošusios?

– Kalbant apie pasiruošimą įtraukiajam ugdymui, tai yra nuolatinis procesas. Klaidinga manyti, kad 2024 metais „nutiks“ įtraukusis ugdymas. Taip nebus. Įtraukusis ugdymas vyksta jau dabar, 90 proc. vaikų, kurie turi specialiųjų poreikių, lanko bendrojo ugdymo mokyklas. Ir vienas iš pagrindinių tikslų yra gerinti ugdymosi sąlygas mokyklose tiems vaikams, kurie jau lanko mokyklas, taip pat sudaryti galimybes ateiti vaikams, kurie turi didesnių specialiųjų poreikių. Tikrai nebus taip, kad visos mokyklos 2024 metais bus vienodai pasirengusios, turės vienodą infrastruktūrą ir suformuotas mokytojų komandas, kurios bus pasirengusios padėti įvairiausių poreikių turintiems vaikams. Tai yra nuolatinis procesas. To nėra net ir Skandinavijos valstybėse. Nors pastarosios pradėjo šiuos įtraukiojo ugdymo pokyčius jau prieš 15–20 metų, procesas vis dar tebevyksta.

Man atrodo, kad šioje vietoje labai svarbus mūsų požiūris, svarbu tai, kad turėtume atvirą širdį specialiųjų poreikių turintiems vaikams. Taip pat labai svarbu, kaip tėvai, mokiniai, mokytojai žiūri į vaikus, kurie turi įvairių poreikių. Mums visiems reikėtų pakeisti savo mąstymą ir priimti, atsiverti tokiems vaikams. Manau, kad viena iš didesnių problemų yra ta, kad mes dar bijome ir nematome to kaip praturtinančio mūsų visų gyvenimus. Jie ir mūsų vaikams, kurie mokosi su specialiųjų poreikių vaikais, duoda labai daug. Todėl svarbu, kad tą pagalbos sistemą sukurtume kartu su savivaldybėmis, nes švietimo pagalba yra savarankiška savivaldybių funkcija. Ir čia valstybė padeda savivaldybėms – finansavimas nuo 60 mln. eurų 2021 metais išaugo iki 130 mln. eurų šiai dienai. Stipriai išaugo mokytojų padėjėjų ir švietimo pagalbos skaičius. Jiems yra suvienodintos darbo sąlygos, atlyginimas didėja taip pat, kaip ir mokytojams.

Labai svarbus yra savivaldybių vaidmuo, kad pastarosios taip pat labai aiškiai žinotų, kokios mokyklos yra pasirengusios, kur yra vienokia ar kitokia infrastruktūra, kur galima nukreipti šeimą ar vaiką, kad jis jaustųsi gerai, komfortabiliai. Savivaldybė, matydama savo mokyklų tinklą, turi labai aiškiai matyti ir žinoti, kur, kokia infrastruktūra, kokios paslaugos gali būti suteiktos. Tai yra visų bendras darbas, kad mokyklos atsivertų vaikams, kurie turi didesnių poreikių.

Taip pat kuriame regioninius centrus, kurie teiks pagalbą mokykloms. Nebus taip, kad visi žino, ką daryti kiekvienoje konkrečioje situacijoje, nes jų yra įvairių, vaikai taip pat yra labai skirtingi. Mums svarbu, kad mokyklai būtų suteikta pagalba pasiruošti priimti mokinį, kuris turi vienokių ar kitokių poreikių. Kam yra reikalingi 8 regioniniai konsultaciniai-metodiniai centrai? Kad į mokyklą atvyktų komanda, kuri, jei mokykloje mokosi mokinys, kuris turi tam tikrų poreikių, padėtų įstaigai pasiruošti tiek įrengiant infrastruktūrą, tiek organizuojant ugdymosi procesą.

Pavasarį taip pat startuojame su kvietimu pedagogams – rudenį prasidės įtraukaus ugdymo programa tam, kad mokytojai turėtų tam tikrą bagažą žinių, kaip dirbti su mokiniais. Ir, aišku, jiems turi būti suteikiama pagalba. Šis procesas yra nuolatinis, tikrai nepasibaigsiantis 2024 metais ir tikrai neprasidėjęs čia šiandien. Jis prasidėjo jau seniai, tik mes neskyrėme tam pakankamai dėmesio.

– Ar regioniniams specialiojo ugdymo centrams jau surasti vadovai ir specialistai? Žinant, kad apskritai trūksta mokytojų, įdomu, ar yra specialistų tiems centrams?

– Tai nėra naujai steigiami ar statomi centrai. Mes atrinkome 8 centrus iš jau esančių regioninių specialiojo ugdymo centrų, mes juos stiprinam, jie jau turi vadovus. Jie jau yra pasiruošę, mes tik dirbsime su tais centrais, jiems bus skiriamas papildomas finansavimas.

– Bet dar nei viena mokykla neskambino pavojaus varpais, sakydama, kad nėra pasiruošusi priimti vaikų su specialiaisiais poreikiais, tarkime, judančių su vežimėliais? Tokių signalų dar negavote?

– Aš manau, kad ir neturėtume gauti tokių signalų. Pirmiausia, tai turi būti savivaldos lygmeniu. Savivaldybė turi aiškiai žinoti, kokia mokykla kokią infrastruktūrą turi, ir padėti tėvams, juos nukreipti. Nes, deja, šiandien dar gana daug mokyklų neturi infrastruktūros, pavyzdžiui, lifto, kuris padėtų judėti. Ir šis klausimas pirmiausia yra savivaldybės. Ji turi privalo žinoti, kaip galės priimti specialiųjų poreikių turinčius vaikus ir kokias mokyklas galės jiems pasiūlyti.

– Viešojoje erdvėje pastaruoju metu negailima kritikos Tūkstantmečio mokyklų programai, esą ji padrika, savivaldybės elgiasi kaip išmano, mokyklos atsisako idėjų, nes sunku pagrįsti kai kurių veiklų naudą. Taip pat kritikai nemano, kad lėšos, skiriamos kultūriniam ugdymui, pagerins mokinių matematikos pasiekimus. Ar ši kritika turi pagrindo? Ką atsakytumėte?

– Negirdėjau racionalios kritikos. Ir kad čia būtų kažkokia kritika... Apie tai kalbant girdėjau vieną žmogų, bet tikrai negaliu to laikyti pagrįsta kritika, nes net nežinau, apie ką čia kalba. Neturiu, ką atsakyti, nes čia nėra nieko konkretaus. Sėdint ant sofos aš galiu kritikuoti bet ką ir sakyti, kad ten yra kažkas blogai.

Labai svarbu yra tai, kad ši programa nėra nuleista iš kažkur, tai nėra vieno šablono programa, nes mūsų savivaldybės yra labai skirtingos, situacijos ir mokyklos taip pat yra labai skirtingos. Ilgą laiką buvome pripratę, kad ministerija nuleidžia į savivaldybes kažkokią programą, kuri visiems yra vienoda. Nes taip yra lengviau. Mums labai lengva nuleisti ir pasakyti – žiūrėkit, dabar darysim taip. Bet kokią situaciją šiandien turime? Matome, kad situacija nėra labai gera. Ką mes labai aiškiai matome, kad savivaldos ir mokyklų lygmeniu turime žiūrėti labai atidžiai, kokia yra situacija, ir paramą, kurią teikiame savivaldybėms, kurią teikiame mokykloms, ją turime teikti tą, kurios iš tikrųjų reikia, kad ji būtų pritaikyta problemų sprendimui. Ne tą, ką mano ministerija, kad visoms reikia vienodo šabloninio sprendimo, bet ten, kur yra problema. Nes problema Kaune ir problema Vilniuje yra visiškai kitokia nei mūsų mažose rajoninėse savivaldybėse, mažose mokyklose. Tai yra visiškai skirtingi pasauliai. Todėl labai svarbu, kad šita programa yra ta, kurią savivaldybė sprendžia su mūsų pagalba. Mes pasitikime savivaldybėmis.

Švietimo sistema niekada nepasieks to, ko ji nori pasiekti, tol, kol galvosime, kad kažkas sėdintis ministro kėdėje gali nuspręsti ir pasakyti, kaip dabar bus. Tai vietose vykstantys dalykai. Mums svarbu, kad savivaldybė turėtų kompetencijas, kad matytų savo švietimo lauką, savo mokyklas – kur sekasi matematika, kur nesiseka, kokių priemonių reikia, ką reikia daryti. Aišku, mes turime padėti, negalime leisti... Yra buvę visokių atvejų – pristatyta mokyklų, renovuota, dabar stovi tuščios. Tai yra tos situacijos, kur mes tikrai turime pasakyti – „stop, taip negali būti, mes turime tam tikrus tikslus“. Bet mes kartu su savivaldybėmis turime nuspręsti, kas yra pažanga jų savivaldybėje. Ką mes turime stiprinti tam, kad situacija toje konkrečioje savivaldybėje ir toje konkrečioje mokykloje keistųsi. Nebėra šabloninių sprendimų. Matome, kad švietimo sritis apskritai juda link individualių sprendimų, kad kiekvienas vaikas, kuris atėjo į mokyklą, yra skirtingas.

Žinote, sakyti, kad kultūrinis ugdymas neturi įtakos rezultatams, man atrodo, yra tiesiog... Nes aplinka mokykloje, apskritai kultūra, jau čia galime plačiąja prasme kalbėti – kaip jaučiasi vaikai. Kodėl mes, pavyzdžiui, skiriame Tūkstantmečio mokyklų programose labai daug dėmesio įtraukiajam ugdymui? Todėl kad matematiką sprendžia įvairūs vaikai. Jeigu galvojame, kad matematiką sprendžia tik pirmūnai ir tik jiems reikia matematikos, tai labai klystame, visiškai nesutinku. Mokykla yra atvira kiekvienam vaikui, todėl ir tas vaikas, kuriam sunkiau sekasi, kuris galbūt turi rašymo ar kitokių problemų, mes turime jam padėti lygiai taip pat. Kitaip mes vaidiname įtraukųjį ugdymą ir visi apsimetame. Jeigu norime, kad mūsų švietimo sistema būtų fokusuota tik į licėjų vaikus, tai taip ir pasakykime tuomet. Aš su tuo nesutinku. Man atrodo, kad turime matyti visumą ir padėti visiems vaikams, nes kiekvienas vaikas turi turėti galimybę patirti sėkmę.

– O kaip vertinate Tūkstantmečio mokyklų programos progresą? Ar lėšos paskirstomos ir išnaudojamos efektyviai? Viskas vyksta taip, kaip norėta?

– Aš labai džiaugiuosi Tūkstantmečio mokyklų programa, tikrai ja labai didžiuojuosi. Visada norisi, kad viskas vyktų greičiau. Šiandien jokios lėšos dar nėra pasiekusios savivaldybių, todėl kalbėti apie tai, kaip jos ten yra paskirstomos, dar yra per anksti. Programa stebima, ir lėšos ateina tik tada, kai pasiekiami tam tikri rodikliai, pasiekiami tikslai. Tik tada lėšos ateina iš Europos Sąjungos gaivinimo ir atsparumo fondo. Jos ateina tokiu principu. Lėšas stebi įvairios institucijos, ir mes gausime pinigus tik tada, kai pasieksime tam tikrus rodiklius. Todėl šiandien kalbėti apie tai, kad kažkas kažkur kažkaip pinigus leidžia... Jie dar net nėra pasiekę savivaldybių. Bet tuoj pat pasieks, trečiadienį pasirašiau vieną iš dokumentų, kur pirmam etapui į savivaldybes ateina investicijos.

– Šių metų pradžioje pristatytas valstybinių kolegijų tinklo stiprinimo veiksmų planas, kuriame numatyta, kad iš 12 esamų kolegijų liks tik 7. Ar jau yra kolegijų, kurios nusprendė jungtis?

– Laukiame pasiūlymų iki šio mėnesio pabaigos. Girdime visokiausių susitarimų, kalbų ir planų, bet tikrai dar neturime nieko konkretaus, nes dar neatėjo tas terminas, kada jie turi pateikti.

– Siekiama, kad 2029 m. bet kurioje valstybinėje kolegijoje studijuotų ne mažiau kaip 1,2 tūkst. studentų. Kodėl pasirinktas studentų skaičius kaip rodiklis? Ar mažesnis studentų skaičius lygus prastesnei kokybei?

– Na, 1200 yra mažas, jeigu žiūrėsime Europos kolegijų mastelį, tai matysime, kad tai yra labai mažos kolegijos. Tam, kad turėtume stiprią kolegiją, kuri yra aukštoji mokykla, ji pirmiausia reikalinga studentams. Bet jei neturime studentų, neturime ir kolegijos. Turi būti ir mokslinis potencialas, ir infrastruktūra, galimybė atlikti taikomuosius tyrimus – o tam reikia turėti ir dėstytojų, mokslininkų. Toks tikslas buvo keltas Lietuvai dar 2002 metais EBPO ekspertų, čia nieko nėra naujo, ir įvertinus 2022 metais, kuomet mes buvome pasitelkę konsultacijas, diskutavome ir su pačiomis kolegijomis, tai buvo kompromisinis sprendimas. Iš esmės tokiam skaičiui esant galime turėti gyvybingą, kokybiškas studijas teikiančią kolegiją.

Supraskime, kad tai yra aukštasis mokslas, tam reikalinga infrastruktūra, dėstytojai turi turėti pilnus etatus – šiuo metu tik 28 procentai dėstytojų dirba pilnu etatu. Studentų skaičius yra sumažėjęs 38 procentais per dešimtmetį, iš jų tik 47 procentai dirba būtent aukštojo mokslo kvalifikacijos reikalaujantį darbą. Tai signalizuoja, kad šitas sektorius tikrai serga, situacija yra sudėtinga.

– Trumpai apie sportą. 2019 m. performavus kūno kultūros ir sporto departamentą prie Vyriausybės į vieną iš Švietimo ir mokslo ministerijos kuruojamų sričių, imta tikėtis iš ministro ir darbų sporto srityje. Jūsų manymu, šis sprendimas pasiteisino? Kaip vertinate jūsų ministerijos dabartinį darbą sporto srityje?

– Sprendimą, kuris buvo priimtas panaikinti departamentą ir palikti šią sritį su 8 etatais ministerijoje, vertinu blogai. Darbų būtų buvę mažiau, jeigu nebūtų tokių sprendimų, kurie nebuvo užbaigti. Nežinau, ko buvo siekiama ir koks buvo matymas. Taip spėju, kad buvo neužbaigti tam tikri sprendimai.

Bet tai, ką nuveikėme – mums pavyko įkurti Nacionalinę sporto agentūrą, labai stipriai padidinti finansavimą, suvienodinti stipendijas turintiems negalią ir neturintiems negalios. Taip pat sustiprinti reikalavimus sporto federacijoms – ir skaidrumo, ir kadencijos, ir audito finansinio. Šiuo metu Nacionalinės sporto agentūros vienas iš tikslų yra teikti konsultacijas, padėti sporto federacijoms. Labai norisi, kad Nacionalinė sporto agentūra būtų ta įstaiga, kuri padeda sporto federacijoms stiprėti, rengti sportininkus. Manau, sporto srityje darbų tikrai nuveikta jau labai daug, nepaisant visų turbulencijų, kurių turime ir šiandien, – visos tos sudėtingos situacijos su olimpinėmis žaidynėmis.

– Kalbant apie šią sudėtingą situaciją, ministerija ir sporto organizacijos neseniai pasirašė bendrą deklaraciją: Rusijos ir Baltarusijos sportininkai neturėtų dalyvauti tarptautinėse sporto varžybose. O ar ši deklaracija įpareigoja Lietuvos sportininkus nebesivaržyti su rusais ir baltarusiais? Žinome, kad dauguma sporto federacijų Lietuvoje tikėjosi oficialaus rašto iš ministerijos, draudžiančio varžytis su šalių agresorių sportininkais.

– Šiuo metu tikrai nesivaržo. Mūsų žiniomis, tokios varžybos nevyksta. Man atrodo, kad federacijos yra savarankiškos organizacijos, tad ministerija neturi tokių galių uždrausti federacijoms dalyvauti.
Bet federacijos yra labai aiškiai pasakiusios, ir mes visi labai aiškiai pasakę – tai yra labai stiprus pareiškimas, jog mes neorganizuojame varžybų Lietuvoje, neįsileidžiame į varžybas Rusijos ir Baltarusijos sportininkų. Ministerija nefinansuoja tokių varžybų, jeigu jos ir vyktų. Taip pat prieštaraujame, kad tokios varžybos apskritai vyktų kažkur kitur ir kad mūsų sportininkai varžytųsi su rusais ir baltarusiais.

Man atrodo, tai, ką Lietuva padarė pasirašydama šią deklaraciją ir turėdama labai griežtas rekomendacijas, yra labai stipru. Šį savo pareiškimą mes taip pat išsiuntėm visoms tarptautinėms federacijoms. Tai yra tikrai geras pavyzdys ir kitoms kaimyninėms valstybėms, ką mes ir siūlome padaryti – turėti panašius susitarimus su savo sporto federacijomis. Tad aš labai didžiuojuosi mūsų Lietuvos sporto federacijomis.";https://www.delfi.lt/news/daily/lithuania/siugzdiniene-apie-aukstus-reikalavimus-pokyciams-svietimas-nera-ta-sritis-kurioje-rezultatai-matomi-jau-kita-diena-93083601;2023
Vienuoliktoko mama atviru laišku pasakė, ką mano apie pokyčius mokyklose: realybė visai kita;2023-04-25 15:59:00;"Gimnazisto mama: skamba gražiai, bet realybėje to nėra

„Perskaičiau ir nusprendžiau Jums žiniai parašyti šį laišką. Esu būsimo XI kl. gimnazisto mama ir realiai žinau esamą situaciją. Gražiai skamba ministerijos perspektyvos, tačiau realybėje to nėra. Gimnazistai ne tik negalės mokytis įvairių kalbų, ar pasirinkti norimų dalykų, nes tiesiog nebus ne tik kas moko, bet ir neturės tam galimybių. Yra numatytas valandų skaičiaus minimumas 25 val. ir maksimumas 35 val. Taip, tie, kurie nenori mokytis, galės rinktis minimalų skaičių pamokų, deja, motyvuoti vaikai tokių galimybių neturės, nes su valandomis nesutilps į valandų maksimumą“, – rašo mama.

„O galėtų rinktis tuos dalykus, jeigu nebūtų 3 privalomų fizinio pamokų (deja, mano vaikas jų nelanko, nes jos užskaitytos krepšinio treniruočių). Pasirodo Seimas Sporto įstatymu įvedė „2. Įgyvendinant pradinio, pagrindinio ir vidurinio ugdymo programas ir vykdant pirminį profesinį mokymą mokykline profesinio mokymo organizavimo forma, yra privalomos ne mažiau kaip trys fizinio ugdymo pamokos per savaitę“... Iki šiol buvo 2 pamokos, nuo kitų mokslo metų Vyriausybė skyrė finansavimą trečiai pamokai ir ŠMSM privalomai įveda 3 fizinio lavinimo pamokas.

Pasiteiravau kelių Vilniaus gimnazijų, kokia situacija šiai dienai su šios pamokos lankymu dabar, kai yra 2 pamokos: pavyzdžiui, Vilniaus gimnazijoje mokosi 444 mokiniai. Iš jų 109 dėl vienokių ar kitokių priežasčių nelanko fizinio ugdymo, t.y. 24,5 proc. Panašus, arba dar didesnis procentas ir kt. gimnazijose, kur mokinių skaičius didesnis. Tačiau šie mokiniai yra įrašyti į grupes ir priskirti mokytojams, nes jiems už tai mokami pinigai. Įvedus tris pamokas, beprasmiškas lėšų švaistymas padidėja, o ir kai kurie mokiniai susiduria su problema dėliojant individualų ugdymo planą“, – laiške pasakoja moteris.

Jeigu šiuo metu mokotės mokykloje, esate mokinys arba abiturientas, o galbūt ruošiatės egzaminams? Pasidalinkite, kaip jums sekasi ir ką manote apie pokyčius? Lauksime jūsų laiškų ir nuomonių: pilieciai@delfi.lt

Ragina ieškoti realių sprendimų

Laišką parašiusi mama taip pat iškelia retorinį klausimą.

­„Retorinis klausimas, ar esame labai turtingi, kad galime leisti tokios sistemos egzistavimą. Tėvai už sporto būrelius moka nemažus pinigus. Tėvai moka, o mokytojai už jų vaikus gauna dar pinigus neatlikdamos jokio realaus darbo. Be to, 16-19 m. mokiniai sąmoningi ir patys supranta sporto naudą, todėl dauguma jų lanko sporto klubus. Darbas ir rezultatas Sporto klubuose ne iš tolo neprilygsta darbui pamokos metu mokykloje.

Jeigu išties rūpinamasi mokinių sveikata, tai ieškokim realių sprendimų. Skatinkime sportuoti, o valstybės finansus nukreipkime teisinga linkme. Nebijokime kalbėti apie fizinio lavinimo mokytojų problematika. Randami sprendimai su rusų k. mokytojais, atsiras sprendimai ir su fizinio lavinimo mokytojų krūviais bei perkvalifikavimais“, – laiške pasakoja moteris.

Sarafinas: „dabartiniai dešimtokai taps įvairiausių eksperimentų bandomaisiais triušiais“

Kiek anksčiau žurnalo „Reitingai“ vyriausiasis redaktorius Gintaras Sarafinas Žinių radijo „Žiniasklaidos komentare“ teigė, kad „dabartiniai dešimtokai taps įvairiausių eksperimentų bandomaisiais triušiais“.

Jis teigė, jog šalies gimnazijų vadovai prieš kelias savaites rinkosi Palangoje vykusioje Lietuvos gimnazijų asociacijos konferencijoje.

„Mokyklų direktoriai atvažiavo su daugybe klausimų ir nerimo. Paradoksalu, bet iš konferencijos išsivežė dar daugiau klausimų ir labai mažai atsakymų“, – „Žiniasklaidos komentare“ teigė G. Sarafinas.

Žurnalo „Reitingai“ vyriausiasis redaktorius tikino, jog sunku ir tikėtis kažko kito.

„Kai vienu metu paleista tiek reformų, kai įdiegta tiek naujovių ir kai mokyklos bėga praktiškai prieš traukinį. Iš tiesų labiausiai nepavydžiu dabartiniams dešimtokams, na ir jaunesniems mokiniams, nes jie taps įvairiausių eksperimentų bandomaisiais triušiais. Ir ant kortos, tiesą sakant, pastatyti jų gyvenimai ir perspektyvos“, – teigė jis.

G. Sarafinas priminė, jog būtent šiuo metu dabartiniai dešimtokai sprendžia, ką jie mokysis vienuoliktoje ir dvyliktoje klasėse. O tvarka, anot jo, reikšmingai pasikeitė.

„O jie gali rinktis nuo 25 iki 35 savaitinių pamokų. Na ir kaip tai atrodo realybėje? 6 savaitines pamokas sudaro lietuvių kalba, dar 6 – matematika plius viena planimetrijos pamoka (bet gali būti ir mažiau, jeigu pasirinktas neišplėstinis kursas), 3 – fizinis ugdymas (visos trys šios disciplinos yra privalomos), 2 pamokas gimnazistai turėjo rinktis iš meninio ugdymo, vieną – iš dorinio ugdymo, 3 – iš užsienio kalbų grupės, dar tris – iš visuomeninio ugdymo (šioje srityje rinktis buvo galima iš istorijos, geografijos, ekonomikos ir filosofijos), na ir tris pamokas (bet vieno dalyko) teko rinktis iš gamtamokslinio ir technologinio ugdymo grupės (o tai labai plati sritis, kurioje yra ir biologija, ir chemija, ir fizika, ir informatika, ir inžinerija).

Ir štai mes jau jau turime 26–27 savaitines pamokas. Norintieji daugiau gali rinktis dar po vieną discipliną arba iš visuomeninio ugdymo, arba iš gamtamokslinio ugdymo“, – aiškino žurnalo „Reitingai“ vyriausiasis redaktorius G. Sarafinas.

Anot jo, teoriškai mokiniai gali rinktis mokytis „ir filosofijos, ir ekonomikos, ir inžinerijos, ir kažkokių retesnių užsienio kalbų“.

„Bet kaip paaiškėjo, iš tiesų ši galimybė tėra tik teorinė ir daugumoje mokyklų praktiškai neįgyvendinama. Nes daugybė gimnazijų neturi filosofijos, ekonomikos ar inžinerijos mokytojų ir neįsivaizduoja, kur jų rasti“, – tikino jis.

Žurnalo „Reitingai“ vyriausiasis redaktorius G. Sarafinas komentare teigė, jog Švietimo, mokslo ir sporto ministerija „ kaip visada braviūriškai siūlo“ – tegul rusų kalbos mokytojai keičia kvalifikaciją ir ima mokyti šių disciplinų.

„Tačiau vienas dalykas, dauguma rusistų to nenori, antras dalykas, dauguma šių mokytojų yra vyresni nei 55 metų amžiaus, trečias dalykas – kokio lygio mokymo galima tikėtis iš šokius tokius kursus baigusių pedagogų?

Tiesą sakant, net neįmanoma palyginti lygio ir pajėgumų tikro inžinieriaus ir inžinerijos kursus baigusio mokytojo, arba tikro filosofo ir filosofijos pradžiamokslio kursus baigusio mokytojo. Taigi jau dabar aišku, kad aptariamų dalykų mokymo skirtumai įvairiose Lietuvos mokyklose bus milžiniški“, – teigė G. Sarafinas.

Žinių radijo eteryje skambėjusiame G. Sarafino komentare įvardinta ir dar viena nauja Švietimo, mokslo ir sporto ministerijos idėja – tegul mokyklos kviečiasi dėstytojus iš universitetų.

Atnaujino ugdymo planus

Švietimo, mokslo ir sporto ministerija atnaujino Bendruosius ugdymo planus, kuriais mokyklos vadovausis per dvejus ateinančius mokslo metus. Juose numatoma daugiau mokymosi pagalbos mokiniams ir lankstesnės ugdymo sąlygos, taip nurodoma išplatintame pranešime.

Atnaujintos mokymo programos Nuo rugsėjo 1 d. mokyklos pradės dirbti pagal atnaujintas ugdymo programas. Jos bus įgyvendinamos nelyginėse 1, 3, 5, 7, 9 ir 11 klasėse. 2, 4, 6, 8 ir 10 klasėse dar bus užbaigiamos dabartinės programos. Kad nenukentėtų mokinių žinios ir nuoseklumas, tam tikrų klasių mokiniai, tik metus mokęsi pagal programą, turės tęsti ir užbaigti mokymąsi pagal tą pačią programą. O dar kitais mokslo metais visos klasės bus ugdomos pagal naujas programas.

Dėl to šiemet mokykloms Bendruosiuose ugdymo planuose yra aprašoma, kaip įgyvendinti dabartines ir atnaujintas Bendrojo ugdymo programas. Remdamosi šiais planais, mokyklos pasirengs savo ugdymo planus. Klasėse, kurios dirbs pagal atnaujintas programas, bus siūloma ir naujų dalykų. Pavyzdžiui, III gimnazijų klasių mokiniai galės rinktis mokytis astronomijos, inžinerinių technologijų, ekonomikos ir verslumo, geografinių informacinių technologijų (GIS). Per pastarojo dalyko pamokas mokiniai mokysis praktiškai naudoti GIS technologijas, kurs skaitmeninius žemėlapius, atliks GIS analizę ir pan.

Taip pat numatyta, kad Šaulių sąjunga maždaug pusėje bendrojo ugdymo mokyklų devintokams organizuos tris privalomas praktinio pilietiškumo ir gynybos įgūdžių formavimo dienas per metus, nuo 2024 m. rudens siekiama, kad kiekvienas devintokas turėtų galimybę dalyvauti šiuose mokymuose. Pradinėse klasėse pasaulio pažinimo dalykas išskiriamas į du dalykus: visuomeninio ugdymo ir gamtos mokslų, per gamtos mokslų pamoką bus skiriamas didelis dėmesys tiriamajai veiklai. Pamokų skaičius dėl to nesikeičia: pasaulio pažinimui buvo skirtos 2 valandos, išskaidžius tiems dviem dalykams skiriama po valandą.

Nuo kitų mokslo metų trečiokai turės daugiau matematikos pamokų. Jiems pridedama viena šio dalyko pamoka. Dabar visi 2–4 klasių mokiniai turės po 5 matematikos pamokas per savaitę. Taip pat daugėja valandų – iki 6 val. per savaitę – skaičius išplėstinio tiek lietuvių kalbos ir literatūros, tiek matematikos mokomojo dalyko III gimnazijos klasės mokiniams. Daugėja informatikai skirtų valandų. Šio dalyko viduriniame ugdyme bus mokoma tiek pat, kiek ir kitų dalykų – chemijos ar fizikos.

Pasikeisti užsienio kalbą bus lengviau

Palengvinamos sąlygos mokiniui pasikeisti antrąją užsienio kalbą, ją paprastai mokiniai pradeda mokytis nuo 6 klasės. Perėję į kitą mokyklą mokiniai galės rinktis mokytis naują užsienio kalbą, ne tokią, kokią buvo pasirinkę prieš tai. Tam bus skiriama papildomų pamokų. Tautinių mažumų mokyklose besimokantiems vaikams antroji užsienio kalba nebus privaloma, kaip ir dabar. Mokiniai kaip antrąją užsienio kalbą galės pasirinkti ne tik vokiečių, prancūzų, anglų, rusų, bet taip pat ir lenkų, ispanų, ukrainiečių kalbas, jeigu pastarąsias kalbas galės pasiūlyti mokykla. Mokykla pagal galimybes sudarys sąlygas mokytis gimtosios kalbos vaikams, atvykusiems iš užsienio, jeigu jie pageidaus, kad jų gimtoji kalba būtų įskaitoma kaip antroji užsienio kalba. Tai aktualu, pvz., ukrainiečiams. Papildomos konsultacijos mokiniams Naujuose planuose numatyta daugiau papildomų konsultacijų mokymosi sunkumų patiriantiems mokiniams.

Nauja tai, kad mokiniui, dalyvavusiam Nacionaliniuose mokinių pasiekimų patikrinimuose ar Pagrindinio ugdymo pasiekimų patikrinimuose ir nepasiekusiam patenkinamo pasiekimų lygio, bus teikiama tikslinga mokymosi pagalba – 20 pamokos trukmės konsultacijų. Už šias papildomas konsultacijas bus apmokama iš valstybės biudžeto, tam yra skirtos papildomos lėšos. Planuose nustatyta, kad mokykla taip pat turi užtikrinti ne tik trumpalaikę, bet ir sisteminę ilgalaikę pagalbą mokiniui.

Bus įskaitoma daugiau neformaliojo švietimo veiklų

Atsiranda daugiau galimybių įskaityti neformaliąją mokinio veiklą. Mokinys gali pageidauti, kad būtų atleistas nuo bet kurio dalyko dalies ar visų pamokų, jeigu jo lankomos neformaliojo vaikų švietimo programos turinys artimas ar tapatus mokykloje mokomam dalyko turiniui. Tokiu būdu bus sumažinamas mokinio krūvis, nes panašaus arba to paties dalyko jis mokosi, pvz., lankydamas muzikos mokyklą ir dalyvaudamas formaliojo švietimo pamokose. Ar neformaliojo ugdymo turinys atitinka, nustato to dalyko mokytojas, jis ir teikia siūlymą mokyklos direktoriui. Mokykla priima sprendimą, kaip mokinys atsiskaitys už šį dalyką. Visgi nerekomenduojama atleisti nuo pamokų to dalyko, iš kurio mokinys ketina laikyti egzaminus. Mokiniai, nors ir išlaikę užsienio kalbos tarptautinį egzaminą, nuo šio dalyko mokymosi mokykloje nebus atleidžiami. Jeigu mokinys pageidaus, jis galės mokytis savarankiškai, o mokytojas paskirs vertinimo būdus ir dažnumą.

Kaip ir iki šiol, 2024 m. vidurinis išsilavinimas bus įgyjamas baigus vidurinio ugdymo programą ir išlaikius du valstybinius brandos egzaminus: lietuvių kalbos ir literatūros ir mokinio pasirinktą brandos egzaminą. Norint stoti į Lietuvos aukštąsias mokyklas, reikės būti išlaikius ne mažiau kaip 3 valstybinius brandos egzaminus: lietuvių kalbos ir literatūros, matematikos ir pasirinktą. Stojantiesiems į menų studijų krypčių grupės studijas pakaks 2 valstybinių brandos egzaminų, matematikos egzaminas jiems neprivalomas. Jau dabar dešimtokai renkasi dalykus, kurių mokysis ateinančius dvejus metus. Kad būtų lengviau apsispręsti, Švietimo, mokslo ir sporto ministerija yra parengusi ir vasario pabaigoje mokykloms išplatinusi dešimtokams skirtą atmintinę.";https://www.delfi.lt/projektai/studijos/vienuoliktoko-mama-atviru-laisku-pasake-ka-mano-apie-pokycius-mokyklose-realybe-visai-kita-93171121;2023
Sarafinas: mokytojai dabar desperacijoje;2023-04-27 14:46:00;"„Vadovėlis yra viena iš priemonių, kurią mokyklos gali naudoti. Esami vadovėliai galioja ir juos galima panaudoti galbūt ne pilna apimtimi, bet galima naudoti ir mokant pagal atnaujintas programas“, – Eltai sakė R. Skaudžius.

„Kaip pavyzdį galime paminėti Pitagoro teoremą. Ji niekur nedingsta, nesikeičia, tai iš esmės galima tą dalį vadovėlio panaudoti, kur apie tai kalbama“, – pridūrė jis.

Anot viceministro, ministerija žada mokykloms skirti papildomų lėšų naujiems, pagal atnaujintas bendrąsias ugdymo programas parengtiems vadovėliams įsigyti.

„Kita vertus, ministerija yra radusi ir skirs papildomų lėšų įsigyti vadovėliams“, – patikino viceministras.

„Labai svarbu, kad mokyklos turėtų lėšų, tai jos turi tas įprastas lėšas, kurios yra ugdymo priemonėms skirtos, ir ministerija yra papildomai radus beveik dvigubai lėšų tiek, kiek yra skiriama, iš Europos Sąjungos struktūrinių lėšų“, – pridūrė R. Skaudžius.

Jis pažymėjo, kad ministerija reguliariai susitinka su leidyklų atstovais ir renka informaciją, kuriuos vadovėlius ketinama išleisti naujai.

„Glaudžiai bendradarbiaujame su leidyklomis, turime reguliariai susitikimus, turime susirinkę informaciją, kuriuos vadovėlius ketina išleisti naujai arba atnaujinti. Pagal jų pateiktus duomenis, iki rugsėjo 1 dienos turėtų būti atnaujinti apie 50 vadovėlių“, – teigė viceministras.

„Vadovėlis yra viena iš priemonių, tai yra mokytojų, kurie apskritai nenaudoja vadovėlių, yra mokytojų, kurie dirba tik iš vadovėlio. Tai, matyt, reikės ieškoti balanso. Bet kokiu atveju, mokytojas turi pasižiūrėti, kokie yra skirtumai bendrosiose ugdymo programose ir taip taikyti tą ugdymo procesą, kuris vyksta pamokoje“, – pridūrė R. Skaudžius.

Žurnalo „Reitingai“ vyriausiasis redaktorius Gintaras Sarafinas savo „Facebook“ paskyroje ketvirtadienį pasidalino mokytojų nuogąstavimais dėl nuo rugsėjo nelyginėse klasėse pradedamų diegti atnaujintų bendrojo ugdymo programų.

„Bent lietuvių kalbos ir literatūros disciplinoje pasirengimas perėjimui prie naujų mokymo programų yra praktiškai nulinis. Nėra nieko: jokio aiškumo, jokių vadovėlių, jokios medžiagos, jokių mokymų, jokių pavyzdžių, net neaišku, kaip ir iš ko vyks egzaminai.

Nors visi laukė, kol kas visiška tuštuma. Panašiai kalba ir kitų disciplinų mokytojai. Ir nesuprantu, kodėl reikia taip skubėti, jeigu naujovei visiškai nepasirengta“, – mokytoją iš Marijampolės Reginą Dilienę cituoja G. Sarafinas.

„Švietimo, mokslo ir sporto ministerija, kaip jai jau įprasta, įjungia savo abuojumą ir paskelbia: Lietuvos mokytojai kūrybiški ir net nesant vadovėlių jie patys per vasarą pasirengs darbui rudenį“, – feisbuko įraše priduria G. Sarafinas.

Kartu ir mokytojai pastatyti į labai bjaurią padėtį ir dalis jų, tiesą sakant, jau desperacijoje, rašo jis.

„Pats artimiausias milžiniškas pokytis, kuris laukia mokyklų, susijęs su tuo, kad jau nuo šių metų rugsėjo 1-osios dalis mokinių pradės mokytis pagal naująsias mokymo programas. Iš tiesų labiausiai nepasisekė dabartiniams dešimtokams, būsimiems vienuoliktokams, kurie savo kailiu turės išbandyti net kelių reformų/naujovių plentvolį. Būtent jie (taip pat ir devintokai bei kitos nelyginės klasės) bus mokomi jau pagal atnaujintas mokymo programas“, – feisbuko įraše priduria G. Sarafinas.

„O dalis mokytojų jau nuleido rankas ir nieko nebesako, jie tiesiog apsisuka ant kulno ir išeina. Tiksliau išeis šią vasarą. Kalbu apie mokytojus – senjorus. O tokie į pensiją jau išėję pedagogai sudaro 9 proc. visų mokytojų Lietuvoje. Ir jie pagelbėti į mokyklas buvo atėję tiesiog savo gera valia. Bet matydami tokią sujauktį ir tokį nepasiruošimą, jie jau pareiškė mokyklų vadovams, kad pagal atnaujintas mokymo programas jie nedirbs, nes nėra nei iš ko, nei su kuo dirbti. Daugybė mokyklų ir mokytojų jau ir iki šiol nespėdavo savo mokiniams perteikti visos medžiagos pagal ligi šiol veikusias mokymo programas, o atnaujintos mokymo programos viską dar labiau išplėtė. O mokykloms talkininkavę mokytojai-senjorai tokiems eksperimentams nepasirašo. Ir tiesiog išeina“, – feisbuko įraše priduria G. Sarafinas.

ELTA primena, kad praėjusių metų rugsėjį Švietimo, mokslo ir sporto ministrė Jurgita Šiugždinienė savo įsakymu patvirtino 44 bendrąsias mokyklines programas.

Iš viso buvo atnaujintos 47 bendrojo ugdymo programos. Atnaujintos programos nuo kitų mokslo metų bus pradėtos diegti 1, 3, 5, 7, 9 klasėse ir III gimnazijos, o likusiose klasėse – nuo 2024 m.
Nacionalinės švietimo agentūros (NŠA) teigimu, ugdymo turinį buvo nuspręsta atnaujinti dėl pokyčių švietime, atsižvelgta į naujausius mokslo pasiekimus, tarptautinių tyrimų ir nacionalinių pasiekimų patikrinimų rezultatus, tarptautinių organizacijų ekspertų rekomendacijas.";https://www.delfi.lt/projektai/studijos/sarafinas-mokytojai-dabar-desperacijoje-93197955;2023
Silva Lengvinienė. Klampus švietimo pokyčių sūkurys;2023-06-23 11:47:00;"Ką tai reikš – kol kas dar niekas nežino, tačiau žengiame deklaracinį žingsnį ties labiau inovatyvaus požiūrio švietimo srityje. Papildomai nuo kitų metų mokyklose turėsime ir privalomus nacionalinius pasiekimų patikrinimus, o didžiausia naujovė – 11-okų tarpiniai patikrinimai, kurie sudarys 40 proc. galutinio brandos egzamino rezultato.

Didžiausią diskusiją kelia pasiruošimas – ar esame pasirengę naujovėms? Tam įrodyti neturime jokių kokybinių ar kiekybinių rodiklių. Remiantis pokyčių teorijomis, 100 proc. pasisekimo niekada nepasieksime, nes švietimo sistemoje nieko nebūna 100 proc. Galbūt to ir nereikia – tiesiog turime ieškoti kompromisų, auksinio vidurio, kuris mums padės judėti toliau.

Remiantis naujausiais duomenimis, Nacionalinio švietimo agentūros mokytojų mokymais pasinaudojo apie 6 tūkst. mokytojų. Švietimo, mokslo ir sporto ministerija tikisi, kad žinios bus perduotos skėtiniu būdu ir taip mokytojai pasiruoš jau šį rudenį startuojančioms atnaujintoms programoms. Nežinomas skaičius mokytojų, kurie pasinaudojo savivaldybių ir privačių tiekėjų siūlomais mokymais. Taip pat galime tik svarstyti, kokia buvo pačių mokymų kokybė bei efektyvumas.

Todėl kyla klausimas, kiek mūsų mokytojai yra savarankiški ir gali patys pasiruošti pokyčiui, o kiek yra jau demotyvuotų pedagogų švietimo sistemoje, kuriems reikės viską perkramtyti ir sudėti į lenteles.

Mokytojai per Seimo Švietimo ir mokslo komiteto posėdžius ir ne tik, įgarsino, kad laiko pamokų pasiruošimui prireiks daug daugiau ir norėjo sužinoti, kaip šis papildomas darbas bus atlygintas. Galima tik pasidžiaugti, kad šį kartą ŠMSM atliepė mokytojų pagalbos šauksmą ir subūrė darbo grupę, kurioje svarsto atlyginimų pakėlimo klausimą mokytojams, kurie dirba pagal atnaujintas programas. Svarstomas pedagogų atlygio pokytis yra laikinas ir nedidelis, nes atlyginimo dalis, skiriama mokytojams už pamokų paruošimą, padidės 20 proc. Tai – jau pradžia, bet ar pakankama, norint motyvuoti mokytojus atitinkamai diegti naujas programas?

Antras svarbus pokyčių dėmuo, darantis didelę įtaką atsinaujinančio ugdymo procesui, yra ugdymo priemonės. Šiuo metu ŠMSM patvirtino 4 vadovėlius pradiniam ugdymui, kuriuos iš leidyklų mokyklos galės užsisakyti rugsėjį. Taip pat, skirtas papildomas 8,5 mln. eurų finansavimas iš Europos Sąjungos lėšų atrinktiems arba naujiems vadovėliams.

Dažnai girdimas klausimas, kad fizikos ar matematikos mokslų esmė nepasikeis ir naujuose vadovėliuose, taigi, kodėl yra taip svarbu turėti tas naujas priemones? Sutinku, kad dar niekas Pitagoro teoremos neatšaukė ir jos galima mokytis ir iš senų vadovėlių, tačiau, senas vadovėlis – papildomas krūvis mokytojams, kurie turi atrinkti iš kur, kokius senojo vadovėlio puslapius naudoti.

Žinoma, mūsų suvokimas, visas mokslo pasaulis keičiasi labai sparčiai ir vadovėliai turėtų būti atnaujinami vos ne kiekvienais metais, kad spėtume sekti visas naujoves. Čia į pagalbą ateina dirbtinio intelekto modeliai. Mokiniai ir studentai jau naudojasi jų privalumais ir kuria rašinius bei sprendžia uždavinius pasitelkdami ChatGPT. Mokytojai taip pat turėtų sekti inovacijas bei taip padėti ir sau rengiant ugdymo ar pamokų planus. Deja, jau dabar galime pastebėti, kad dirbtinis intelektas – tik dar vienas pokytis, keliantis spaudimą švietimo srityje.

ŠMSM pranešė, kad jau 27 dalykų ilgalaikiai planai yra paruošti visoms klasėms, 14 dalykų – nelyginėms, o kai kurie tik dar rengiami. Nors procesai vyksta, vis dėlto ir toliau iki galo negalime teigti, kad žinome kiek ir ko mūsų švietimo sistemai iš tiesų reikia, jog galėtume pradėti naują skyrių valstybės švietimo sistemoje.

Bene daugiausiai dėmesio sulaukianti atnaujinamų programų dalis – tarpiniai 11-okų patikrinimai. Būtent, šiuo klausimu labiausiai išsiskiria švietimo bendruomenės nuomonės. Ši idėja iš principo yra gera – sumažinanti valstybinių egzaminų „svorį“ ir abiturientų emocinį krūvį. Tačiau, ar visame procese tarpiniai egzaminai netaps dar tik vienais papildomais egzaminais, kurie tik dar labiau apkraus ne tik mokinius, bet ir mokytojus – nežinia. Ypatingai skubant tokias permainas įgyvendinti, šio proceso gerai neįvertinus, neapsvarsčius ir nepasiruošus, už tokios reformos nesėkmę sumokės būtent jauni žmonės.

Detaliai yra svarstomas ir sveikintinas pasiūlymas suteikti vienuoliktokams galimybę perlaikyti šiuos tarpinius egzaminus pagrindinės sesijos metu, jeigu jie nebus patenkinti savo rezultatais. Taip bandoma atsižvelgti į mokinių ir mokytojų baimę dėl pasiruošimo trūkumo ir nežinomybės. Šiuo metu jau yra parengti ir išbandyti matematikos, lietuvių kalbos ir literatūros tarpinių egzaminų pavyzdžiai. Kitų dalykų tarpinių egzaminų pavyzdžius, ŠMSM viceministro teigimu, Nacionalinė švietimo agentūra yra įsipareigojusi parengti iki šios vasaros pabaigos.

Galima sakyti, kad esame užstrigę švietimo sistemos pokyčių sūkuryje. Baigiasi mokslo metai, kurių metu buvo kalbama apie daug naujovių ir reformų. Šių metų „švietimo baterija“ jau išsekusi, o laiko jos pasikrauti nėra. Mokytojai, sulaukę šių egzaminų pabaigos, iškart turės pradėti ruoštis naujiesiems.";https://www.delfi.lt/news/ringas/politics/silva-lengviniene-klampus-svietimo-pokyciu-sukurys-93748871;2023
Jurgita Šiugždinienė. Nukelkime nuo pjedestalo pažymį, pastatykime vaiką;2023-09-02 08:00:00;"Skaičiai reitingų sąraše neatskleidžia tikro mokyklų paveikslo

Iki numerio sąrašo eilėje supaprastintas mokyklų vertinimas kuria iliuziją, kad mokyklos darbo kokybę galima lengvai pamatuoti skaičiais. Tačiau veikiau tai mokyklų darbo nuvertinimas, nepastebint, kiek laiko mokytojai ir kiti specialistai skiria švietimo pagalbai, kiek dirba, kad iš socialiai jautrios aplinkos atėjęs vaikas apskritai domėtųsi mokymųsi, atsikleistų.

Pradėjusi darbą ir aš maniau, kad tarptautinio penkiolikmečių pasiekimų tyrimo PISA ir valstybinių brandos egzaminų vertinimai yra esminiai bei geriausiai parodo, kaip sekasi mūsų vaikams, mokytojams, mokykloms. Darbas Ministerijoje ir su švietimo bendruomene mano nuomonę apie pasiekimų vertinimus stipriai pakeitė. Jau priimti sprendimai skatina judėti kiek kita kryptimi.

Šią kaitą lėmė žymiai gilesnis supratimas, kad mūsų mokyklos ir vaikai yra labai skirtingi. Ypač tai aktualu įtraukaus ugdymo kontekste, kai siekiame visiems vaikams (ir turintiems įvairių mokymosi poreikių) užtikrinti lygias sąlygas mokytis ir tobulėti.

Mokyklos ir mokytojo misija – su kiekvienu vaiku paėjėti tam tikrą kelio atkarpą ir padėti jam atsiskleisti. Tiek, kiek tik mokinys gali. Vienam tas kelias bus egzamino šimtukas, kitam – tarptautinė olimpiada, dar kitam – patirtinis žinojimas ir išauginta gėlė ant palangės.

Dar retai susimąstome, kad valstybinių brandos egzaminų rezultatų negalima lyginti, neįvertinus kitų veiksnių. Ypač – socialinio-ekonominio ir kultūrinio šeimų konteksto, vaikų įvairovės, korepetitorių indėlio, o dažnai ir slaptos, neleidžiamos, bet kai kuriose valstybinėse mokyklose visgi vykdomos atrankos rezultatų. Turime pripažinti, pasitaiko atvejų, kai mokiniai ir jų tėvai yra atkalbinėjami nelaikyti valstybinių brandos egzaminų, kad mokykla geriau atrodytų reitingų lentelėje.

Vertinimas neturi atsilikti nuo švietimo pažangos

Atėjo laikas pripažinti, kad brandos vertinimas ir priėmimas į aukštąsias mokyklas, remiantis tik vienkartiniu mokinio pasirodymu per egzaminą, neatitinka šiuolaikiško ugdymo tikslų ir formų. Be to, toks pasiekimų patikrinimas sukelia daug streso, nerimo ir nusivylimo. Jauno žmogaus ateities kelias gali priklausyti nuo to, kaip jam sekėsi per egzaminą.

Dirbdama ne kartą girdėjau edukologų pastabų, kad mes savo sprendimais skatiname patikrinimų kultūrą. Jog reikėtų visai atsisakyti nacionalinių patikrinimų ir pereiti prie formuojamojo pasiekimų vertinimo mokyklų lygiu. Priminsiu, kad formuojamasis vertinimas yra grįstas mokytojo ir mokinio sąveika, palaiko mokymąsi, kai pedagogas stebi vaikų įsitraukimą, pastangas, bendradarbiavimą, mokymosi būdus, sunkumus ir atitinkamai reaguoja – padeda suprasti, kaip įveikti iššūkius ir kokie mokymosi būdai veiksmingi.

Tai teisinga kryptis, tačiau viskas nėra tik juoda ar balta. Visur, ypač formuojant pasiekimų vertinimo kultūrą, yra reikalinga pusiausvyra. Vertinimo sistemos pokytis yra kultūrinis, o kultūra nesikeičia per dieną.

Pasidalysiu, kokia kryptimi judame ir kokių nuostatų dėl mokinių pasiekimų vertinimų laikomės.

Ugdymo(si) ir vertinimo filosofija turi būti vieninga. Atnaujinome ugdymo turinį, kad būtų stiprinamos gyvenimui ir karjerai reikalingos kompetencijos. Natūralu, kad ne tik ugdydami kompetencijas, bet ir vertindami mokinių pasiekimus turime laikytis tos pačios krypties. Įgytoms kompetencijoms įvertinti neužtenka pasirenkamo atsakymo ar atmintį tikrinančių užduočių. Reikalingi atviro tipo klausimai, leidžiantys mokiniui parodyti, kaip jam sekasi taikyti žinias ir gebėjimus įvairioms kompleksinėms problemoms spręsti. Pvz.: argumentuotai žodžiu reaguoti į perskaitytą tekstą, suplanuoti ir atlikti eksperimentinį tyrimą, siekiant patvirtinti iškeltą hipotezę, kurti ilgesnį rišlų tekstą nurodyta tema ir pan. Mūsų tikslas yra atskleisti kiekvieno mokinio unikalų potencialą.

Svarbu žinoti, kaip sekasi mūsų vaikams, bet konkurencijos ir lyginimo neturi būti. Pasiekimų ir individualios pažangos vertinimas yra neatsiejama ugdymo(si) proceso dalis. Jis vyksta kiekvieną dieną klasėje. Mokytojas nuolatos stebi ir vertina pažangą. Tai vyksta natūraliai, dirbtinai nesureikšminant šio proceso ir gerbiant kiekvieno vaiko galias. Nacionaliniai patikrinimai suteikia galimybę plačiau stebėti, kaip sekasi mūsų vaikams ir mokytojams. Tačiau patikrinimai privalo būti skirti pagalbai, ne konkurencijai. Lyginimo mokyklų lygiu neturi būti. Patikrinimų užduotys palaipsniui turi įtraukti vis daugiau atvirų klausimų ir leisti mokiniams pademonstruoti ne tik žinias, bet ir kompetencijas, atskleisti savo kūrybiškumą.

Turime nuosekliai stiprinti mokytojų vertinimo kompetencijas. Tiesa, šiandien mokytojai dar labai skirtingai vertina mokinių pasiekimus. Valstybinių brandos egzaminų ir metinių pažymių rezultatai gali skirtis net kelis kartus. Pedagogų rengimo centrų mokslinis potencialas vertinimo srityje taip pat nepakankamas. Šiuolaikinėmis ugdymo tendencijomis grįsta vertinimo sistema kol kas silpnai išplėtota, apgintos tik kelios disertacijos. Taigi, pirmiausia mums labai trūksta mokslininkų, galinčių padėti parengti mokytojus ir jiems talkinti.

Todėl mūsų kelias tobulinant vertinimo sistemą privalo būti laipsniškas, o ne radikalus. Kartu su vertinimo sistemos pokyčiais mums reikia keisti visuomenės požiūrį į pasiekimų vertinimą ir palaipsniui auginti mokytojų bei mokslininkų kompetencijas.

Vertiname ne tam, kad lygintume, o kad padėtume augti

Kokie sprendimai buvo priimti ir ką dar reikia nuveikti?

Pirmiausia, sutvarkėme Nacionalinio mokinių pasiekimų patikrinimo (NMPP) sistemą. Sumažinome nacionalinių patikrinimų skaičių, apsisprendėme, kad jie bus visuotiniai ir nukreipti į pagalbą mokiniui ir mokytojui. NMPP yra reikalingi visai švietimo sistemai stebėti ir tobulinti. Jie atskleidžia platesnį paveikslą, kaip sekasi mokytis mūsų vaikams, parodo, kuriose srityse ir kokios kompetencijos ugdomos geriau, o kokios – silpniau. Remiantis šiais duomenimis, galima planuoti mokytojų ir vadovų profesinį tobulėjimą. Pagal apibendrintus pasiekimų rezultatus mokyklos steigėjas gali spręsti, kokios papildomos pagalbos reikia mokyklai siekiant geresnės mokymo kokybės.

Labai svarbu, kad nacionalinių patikrinimų rezultatai nesukeltų papildomų įtampų ir nereikalingos konkurencijos mokytojams. Tad rezultatai nebus lyginami mokyklų lygiu. Tikslas yra padėti, o ne konkuruoti. Planuojama nuosekliai tobulinti patikrinimų kokybę, kad būtų galima vertinti platesnę gebėjimų ir kompetencijų įvairovę.

Antra, panaikinome atskirą egzaminų programą. Egzaminai ir patikrinimai turi būti natūrali ugdymosi proceso dalis. Vertinimas yra neatskiriamas nuo mokymosi, tai cikliškai vykstantys procesai – per vertinimą gaunami duomenys padeda mokytojui suprasti, ko mokinys išmoko, ir suplanuoti, ko mokyti toliau. Mokydamiesi pagal bendrojo ugdymo programą mokiniai ruošiasi ir egzaminui, ir gyvenimui.

Trečia, vienintelį ir lemiamą valstybinį brandos egzaminą keičia kaupiamasis balas. Nuo naujų mokslo metų III gimnazijos klasėje per vykdomus tarpinius patikrinimus mokiniai sukaups dalį baigiamojo vertinimo (40 proc.), bus išskaidytas mokymosi krūvis, sumažinta įtampa per brandos egzaminų sesiją. Kitaip tariant, dvejų metų mokymosi turinys bus suskaidomas dalimis, kad mokiniai galėtų nuosekliau atskleisti įgytas žinias, gebėjimus ir patirtų mažiau įtampos – egzaminas nebus vienintelė galimybė, lemianti ateities akademinius ir profesinius planus. Keli vertinimo etapai sudarys sąlygas dažniau vertinti mokinių pasiekimus, naudoti įvairesnius metodus bei skirtingas užduotis. Visa tai suteiks daugiau galimybių mokiniams atsiskleisti, būti įvertintiems įvairiapusiškiau, parodyti įvairesnius gebėjimus, unikalumą, kūrybiškumą ir kitas stiprybes.

Palaipsniui link įvairesnių pasiekimo vertinimo formų. Kitaip tariant – link formuojamojo pasiekimų vertinimo. Džiugu, kad mokytojai jį jau taiko, kartais patys to neatpažindami, nes formuojamasis vertinimas apima pagrindinius pedagogikos principus. Ministerija kartu su ekspertų grupe parengė ir netrukus patvirtins Pasiekimų vertinimo aprašą, kuriame aptariamos mokyklos vertinimo nuostatos. Planuojama ir kvalifikacijos tobulinimo programa mokytojų vertinimo gebėjimams stiprinti.

Vertinimo šerdis – pasitikėjimas mokytoju

Užburtame nepasitikėjimo rate galime suktis labai ilgai, jeigu neparodysime pasitikėjimo mokytoju. Ministerija, savivaldybė, mokyklos vadovas, tėvai ir visuomenė. Juk pokyčio esmė yra mūsų visų mąstymo kaita – vertinimas nėra vertės nustatymas. Visų pirma, vertinimas yra pagalba mokiniui, grįžtamasis ryšys, padedantis geriau atlikti užduotį, suprasti, išmokti. Ši pagalba turi ateiti ne po kelių mėnesių, bet čia ir dabar, kai vaikas mokosi.

Mums gali padėti vadinamasis vertinimo moderavimas (angl. assessment moderation). Iš esmės tai mokytojų kolektyvinis tarimasis dėl darbų vertinimo, kriterijų, pasiekimų požymių ir pan. Tai mažina subjektyvaus vertinimo rizikas ir padeda mokytojams mokytis vienas iš kito. Taip pat stiprina pasitikėjimą vertinimu kaip įrankiu, skirtu ne lyginti, bausti už klaidas, o padėti geriau išmokti, atsikleisti.

Švietimas, kaip ir visuomenė, tolsta nuo vieno bendro modelio. Priimame įvairovę su jos teikiamomis galimybėmis ir iššūkiais. Dar nemažai reikia nuveikti, kad pažymių sureikšminimo ir reitingavimo tradiciją pakeistų supratimas, jog vertinimas nėra galutinis mokymo tikslas, o tik maža stotelė asmenybės augimo kelyje.";https://www.delfi.lt/news/ringas/politics/jurgita-siugzdiniene-nukelkime-nuo-pjedestalo-pazymi-pastatykime-vaika-94393607;2023
Mokyklose stiprinamas STEAM ugdymas – keliami strateginiai tikslai;2023-09-12 13:52:00;"„Mokyklas skatiname ugdymo procesą organizuoti taip, kad mokiniai aktyviai įsitrauktų į praktinę ir kūrybinę veiklą. STEAM ugdymas gali būti sėkmingai organizuojamas ne tik mokyklose, tačiau ir kitose erdvėse, pavyzdžiui, STEAM atviros prieigos centruose, verslo įmonėse, profesinėse ir aukštosiose mokyklose“, – sakė švietimo, mokslo ir sporto viceministras Ramūnas Skaudžius.

Kaip teigiama ministerijos išplatintame pranešime, STEAM plane numatytos keturios prioritetinės kryptys – STEAM aktualizavimas, praktinės veiklos, pagalba mokytojui, priemonių prieinamumo didinimas.

STEAM krypties ugdymui keliami strateginiai tikslai – skatinti tvarų vartojimą ir gamybą, tausų gamtos išteklių naudojimą, raginti ieškoti priemonių klimato kaitai stabdyti.

Nuo kitų mokslo metų numatyta, kad 4 ir 8 klasių mokiniai turės galimybę išbandyti bandomąjį nacionalinį mokinių pasiekimų patikrinimą, skirtą pasitikrinti integruoto praktinio gamtos mokslų ir visuomeninių mokslų pasiekimus.

STEAM ugdymo kokybė, pasak ministerijos, būtų stiprinama skatinant aukštųjų mokyklų bendradarbiavimą su mokyklomis ir STEAM centrais.

Taip pat, kaip nurodoma ŠMSM pranešime, numatoma ir pagalba mokytojams – bus parengtos STEAM stiprinimo bei aktualizavimo gairės, tobulinamos STEAM mokytojų kompetencijos. 2025 m. numatyta sukurti STEAM centrų darbuotojų kompetencijų kėlimo programą.

Kitais metais planuojama sukurti mokslininkų, dėstytojų ir aukštųjų mokyklų siūlomų veiklų centralizuotą duomenų bazę. Taip pat bus parengtas bendras standartas mokyklos priemonėms, rekomendacijos STEAM ugdymo aplinkai, pažymima pranešime.

ŠMSM primena, kad STEAM krypties ugdymo stiprinimo planą parengė ministro sudaryta darbo grupė.

Nuo 2021 m. savivaldybėse buvo atidaryti 7 regioniniai STEAM atviros prieigos centrai. Kiekviename regioniniame centre įrengtos biologijos-chemijos, fizikos-inžinerijos ar robotikos-IT laboratorijos, taip pat po specializuotą laboratoriją, atsižvelgiant į regiono poreikius.";https://www.delfi.lt/news/daily/lithuania/mokyklose-stiprinamas-steam-ugdymas-keliami-strateginiai-tikslai-94497307;2023
Dalies savivaldybių noras iš dalies finansuoti korepetitorius sukėlė tikrą emocijų audrą;2024-01-26 14:33:00;"Švietimo, mokslo ir sporto ministras Gintautas Jakštas iš esmės neigiamai sureagavo į dalies savivaldybių iniciatyvą iš dalies kompensuoti korepetitorių paslaugas.

„Savivaldybių pastangos padėti mokiniams, personalizuoti ugdymą yra sveikintinos, tačiau vis tik vertėtų ieškoti sprendimų, kaip stiprinti mokymo kokybę mokykloje, pasiūlyti individualią prieigą ir tikslinę pagalbą pagal konkrečius mokinių poreikius. Korepetitoriams skiriamus savivaldybės išteklius prasmingiau būtų skirti jau dirbantiems savivaldybės mokyklose mokytojams ar pritraukti naują mokytoją pasiūlant papildomai valandų ir atitinkamai atlygį“, – feisbuke rašė G. Jakštas.

Ministro vertinimu, korepetitoriai nesprendžia mokytojų poreikio klausimo, korepetitorių darbo kokybės niekas nekontroliuoja, o jų atsakomybė niekur neapibrėžta.

„Korepetitoriavimas didina socialinę atskirtį ir nelygybę: net jei savivaldybė iš dalies kompensuoja jų paslaugas, jos nėra prieinamos kiekvienam mokiniui (...)“, – rašė G. Jakštas.

Pasak ministro, mokinių, kurie nepasiekia patenkinamo pasiekimų lygmens dalyvaudami Nacionaliniuose mokinių pasiekimų patikrinimuose arba Pagrindinio ugdymo pasiekimų patikrinimuose, konsultacijoms papildomai vienam mokiniui numatyta 20 val. Jei yra poreikis, mokymosi pagalba gali būti organizuojama ir savivaldybės lygiu.

„Atlikti tyrimai dėl korepetitorių paslaugos poreikio parodė, kad dažnu atveju mokiniams reikalinga ne tik dalykinė pagalba, o ir individualus dėmesys ir emocinė parama. Todėl mokykloms labai svarbu išnaudoti konsultacijoms skiriamas valandas, kurios jau „įdėtos“ į ugdymo planą ir finansuojamos valstybės, o kai kurių savivaldybių skiriamas lėšas korepetitorių verslui verčiau nukreipti į konsultacijų plėtrą, mokytojų pritraukimą ir skatinimą. Korepetitorių pasitelkimas trumpuoju laikotarpiu gali parodyti pozityvius rezultatus mokinių pasiekimuose, tačiau ilgesniu laikotarpiu padaryti didelę žalą“, – teigė G. Jakštas.

Į diskusijas feisbuke įsijungė ir parlamentaras iš Tėvynės sąjungos-Lietuvos krikščionių demokratų frakcijos Linas Slušnys.

„Džiaugiuosi užvirusia diskusija, nes į dienos šviesą traukiame tai kas seniai vyksta.
Korepetitorių paslaugų apmokėjimas valstybės ar savivaldybės lėšomis yra blogis.
Visų pirma reikia pabrėžti, kad valstybė apmoka jau dabar papildomas konsultacines pamokas vaikams. Tai kad vaikai nenueina arba tėvai nesugeba įtikinti apsilankyti tokiose pamokose, jau tikrai ne mokytojo reikalas. Tikrai žinau kaip mokytojas laukia 8-tą val. ryto mokinių, ir į tą pamoką atsiūbuoja nuo nulio iki penkių mokinių. Neprivaloma“, – rašė L. Slušnys.

Parlamentaro vertinimu, blogis yra ir tame, kad „atsiradus mokėjimui už korepetitoriavimą, mes skatiname nesąmoningą norą dirbti geriau ten kur mokamas geresnis atlyginimas“.

„Vadinasi, jeigu esu dar dirbantis mokytojas, nejučiomis nesu suinteresuotas dirbti gerai klasėje, nes po pamokų turėsiu daugiau mokomųjų vaikų. Galėčiau net sąrašą pateikti mokytojų, kurie yra legendiniai korepetitoriai, bet tragiški mokykloje. Tėvai net negali suprasti kodėl taip skiriasi bendravimas, tonas ir požiūris į vaiką“, – teigė L. Slušnys.

Trečias neigiamas dalykas, pasak Seimo nario, yra mokytojų rūšiavimas. „Yra svarbūs mokytojai ir mokytojai „kvailiai“ pasirinkę „nesvarbias“ sritis: dailę, muziką, technologijas, prancūzų kalbą ir pan. (...)“, – svarstė L. Slušnys

Ir paskutinis, gal net svarbiausias, parlamentaro vertinimu, dalykas, kad vaikai, anot jo, natūraliai skirstomi į tuos kuriems nuperkamos papildomos pamokos ir tuos, kuriems tai neperkama.

Platformos „Mokosi.lt“ vadovė Jurgita Jaruševičienė tokio tipo diskusijose girdi pagrindinę mintį tokią: „jeigu mes pripažįstame, kad yra korepetitoriai, tai mes kaip ir pripažįstame, kad švietimo sistema su kažkuo nesusitvarko“.

„Man šitas argumentas ne visai neteisingas, nes, jeigu yra toks faktas, kad tėvai naudojasi, didelė dalis mokytojų dirba privačiai, tai, ar mes pripažinsime, ar nepripažinsime fakto, jis toks yra.

Jei manęs kas nors apie tai klausia, tai man primena filmuką apie nuogą karalių: kai mes visi lengvai apsimetame, kad nėra problemos, tai ji iš esmės niekur nedingsta“, – konstatavo J. Jaruševičienė.";https://www.delfi.lt/news/daily/lithuania/dalies-savivaldybiu-noras-is-dalies-finansuoti-korepetitorius-sukele-tikra-emociju-audra-95710565;2024
Silpnesnius ketvirtokus mokytojai atkalbinėjo nuo patikrinimų: Jakštas sako, kad kalta reitingavimo kultūra;2024-01-31 10:37:00;"„Praeitą savaitę vyko ketvirtokų nacionaliniai patikrinimai, skaitymo dalis. Vakar vyko matematikos patikrinimas. Nuo kitos savaitės prasidės ir aštuntokų NMPP (Nacionalinių mokinių pasiekimų patikrinimas). Norisi priminti, kad NMPP vykdomas įsivertinimo tikslais. Rezultatai nedaro įtakos, ar bus baigiama klasė“, - trečiadienį per Seimo Švietimo ir mokslo komiteto posėdį kalbėjo švietimo, mokslo ir sporto ministras G. Jakštas.

Ministras informavo, kad „ministerija sulaukė pasikartojančių anoniminių pranešimų, kad prasčiau besimokantys vaikai buvo raginami nedalyvauti NMPP, tą dieną tiesiog neatvykti į mokyklą“.

„Visa tai yra nepateisinama, netoleruotina. Aš tai vertinu kaip reitingų įtaką, kad mokyklos, galvodamos apie kažkokius reitingus, siekia, kad jie neatrodytų prasčiau, ir ragina mokinius, kuriems mokytis sekasi sunkiau, nedalyvauti. Nuo tos reitingavimo kultūros reikėtų eiti tolyn. Mes suprantame, kad tai daro žalą visai švietimo sistemai“, - kalbėjo G. Jakštas.

Prašome atsiliepti tėvus, kurių vaikus atkalbinėjo nuo patikrinimo. Anonimiškumą garantuojame. El paštas: pilietis@delfi.lt

Žurnalo „Reitingai“ vyriausiasis redaktorius Gintaras Sarafinas nustebino, kad ministras savo pasisakymuose remiasi anoniminiais pranešimas.

„Pasirodo, kad to užtenka, ir Seimo Švietimo ir mokslo komitete galima tokiais argumentais remtis“, – stebėjosi G. Sarafinas.

Žurnalo „Reitingai“ vyriausiasis redaktorius teigė, kad jie gauna visai kitokias žinias iš mokyklų.

„Mes lankėmės daugybėje mokyklų, ir, palyginus su ketvirtokų, aštuntokų NMPP testus 2018 arba 2019 metais su 2023 metais, tai įvyko totalus regresas šitų testų atžvilgiu. Tų testų yra sumažėję. Seniau buvo tikrinama pradinukams matematika, skaitymas, rašymas ir gamtos pažinimas. Aštuntoje klasėje būdavo tikrinamos penkios kompetencijos. Dabar tikrina tik po dvi“, – teigė G. Sarafinas.

Pasak pašnekovo, mokyklos jau pačios teigia nebesuprantančios, kam atliekami tie testai, negali iš tų testų rezultatų išvadų apie pažangą.

„Jeigu pamatytumėte, kaip atrodo tie rezultatai pateikiami mokykloms, jūs nugriūtumėte. Sakytumėte, kad „tai yra kliedesys“, – komentavo G. Sarafinas.

Jis atkreipė dėmesį, kad mokyklos negauna NMPP užduočių pavyzdžių, rezultatų analizių išaiškinimo, kokios yra dažniausios klaidos, pagalbos paketų, padedančių geriau išmokyti jaunuolius.

„Nieko nebeliko, kas buvo 2018 metais“, – teigė G. Sarafinas.

Kartu žurnalo vyriausiasis redaktorius akcentavo, kad darant bet kokius reitingus bet kokių mokyklų yra didelis svoris suteikiamas testus, egzaminus laikančiųjų skaičiui.

„Kitaip tariant, jeigu dalis mokinių neateina, arba mokytojai ragina juos, kad jie neateitų į testus ar egzaminus, arba nesirinktų tų egzaminų, tai mokykla eina žemyn. Taip yra suprantama, kad mokykla mažai mokinių išmoko“, – aiškino G. Sarafinas.

Jis tokius teiginius, kad reitingai skatina neiti į testus ar egzaminus, vertina kaip melą.

„Mes sakome priešingai. Mes skatiname eiti, nes reitingai parodo visą akademinį parengimą, įskaitant ir tai, kiek vaikų buvo vienaip ar kitaip išmokyti“, – dėstė G. Sarafinas.

Apie mokyklų rusų mokomąja kalba uždarymą, ypač žinant, kad šiose savivaldybėse ir taip trūksta mokyklų, nėra net svarstoma. Tačiau bus svarstoma, ką galima padaryti, kad mokinių rezultatai, nepriklausomai nuo to, kokia jų gimtoji kalba, nesiskirtų, teigė švietimo mokslo ir sporto ministras Gintautas Jakštas.

„Apie mokyklų rusų mokomąja kalba uždarymą, ypač žinant, kad šiose savivaldybėse ir taip trūksta mokyklų, nėra net svarstoma. Nei šių mokyklų mokytojams, nei mokiniams sąlygos niekaip nebus bloginamos.

Klausimas yra paprastas: ką galime padaryti, kad mokinių rezultatai, nepriklausomai nuo to, kokia jų gimtoji kalba, nesiskirtų. Palikdami viską taip, kaip yra dabar, nuskriaudžiame mokinius. Mokinių pasiekimai ir savirealizacija darbo rinkoje, kai mokomoji kalba yra rusų, yra gerokai prastesni, nei tai yra daroma kitomis kalbomis“, – sakė G. Jakštas per Seimo Švietimo ir mokslo komiteto posėdį.

Kalbėdamas apskritai apie mokymą tautinių bendrijų kalba, ministras atkreipė dėmesį, kad šis mėnuo po kaimynų latvių ir estų startavo aktyvesnėmis diskusijomis, ar šiuo klausimu reikia ką nors daryti ir Lietuvoje.

„Mėnuo užsibaigė. Dažniau girdimu klausimu visgi, ką reikėtų daryti, ir, kaip veiksmai turėtų išsidėstyti laike. Džiaugiuosi, kad tos diskusijos vyksta, ir darosi vis konstruktyvesnės. Matome ir Vilniaus miesto savivaldybė jau kalba ir apie konkrečius sprendimus“, – teigė G. Jakštas.

Ministras žadėjo, kad kitą savaitę pristatys išgrynintus ministerijos siūlymus dėl tautinių bendrijų švietimo.

„Visa bendruomenė galės diskutuoti, teikti savo alternatyvas, organizuosime ir mes diskusijas. (…) Mūsų tikslas yra lygiavertės mokymosi galimybės visiems vaikams. Apie tai, ar dabartinis mokyklų tautinių mažumų kalbomis modelis yra pats tinkamiausias, ar reikia jį tobulinti, pavyzdžiui, daugiau dalykų mokyti lietuvių kalba, diskutuojama jau senokai, tačiau tos diskusijos nebūdavo labai aktyvios“, – kalbėjo G. Jakštas.

Diskusijos dėl mokyklų rusų mokomąja kalba ateities Lietuvoje prasidėjo pasirodžius žinioms, kad porai paauglių, besimokančių rusų tautinės mažumos Vilniaus Naujamiesčio mokykloje, dėl politinių pažiūrų apšaudė bendraklasį pneumatiniu ginklu.

Tada švietimo, mokslo ir sporto ministras G. Jakštas sako, kad tokios situacijos kyla dėl sudėtingos šios tautinės grupės integracijos Lietuvoje. Todėl politikas ieško teisinių būdų atsisakyti rusų tautinės mažumos švietimo įstaigų.

„Vertiname ir tariamės dabar su komanda, ar įmanomi kažkokie keliai, kad galėtume palaipsniui atsisakyti rusiškų tautinių mažumų mokyklų. Vertiname teisinę bazę, ar bus tai išvis įmanoma padaryti“, – Eltai teigė G. Jakštas.

„Jeigu mokykla yra įsteigta savivaldybės, tai steigėjas gali priimti sprendimus. Tačiau norėtume ir nacionaliniu mastu priimti sprendimus, kad tos mokyklos rusų tautinių mažumų pradėtų nykti, nes suprantame, kad ir vaikai auga atskirti, integracija į Lietuvą sudėtingesnė. Man atrodo, būtų visiems naudos, jeigu ateityje rusiškų tautinių mažumų mokyklų neliktų“, – pridūrė jis.

Ministro teigimu, Latvijai ir Estijai tokį sprendimą priimti buvo lengviau, mat šiose valstybėse nėra daugiau didesnių tautinių mažumų bendruomenių.
Pasak jo, Lietuvos atveju siekiama išsaugoti turimus sutarimus su Lenkija, o išskirti vieną tautinę mažumą – nėra teisinio pagrindo.

Vėliau nuo to konkretaus incidento atsitraukta.

ELTA primena, kad Latvijoje ir Estijoje jau vyksta paskutinis rusų mokyklų reformos etapas – per kelerius metus jos turės pereiti prie visų dalykų mokymo atitinkamai latvių ir estų kalba. Nuo 2023 m. rugsėjo 1 d. visuose Latvijos vaikų darželiuose, taip pat pirmoje, ketvirtoje ir septintoje klasėse pereita prie visų dalykų mokymo latvių kalba. Nuo 2024 m. rugsėjo 1 d. prie mokymo latvių kalba pereis antros, penktos ir aštuntos klasės, o nuo 2025 m. rugsėjo 1 d. – trečios, šeštos ir devintos klasės.

Estija 2023 metais taip pat pradeda rusakalbių mokyklų reformą. Pirmiausia 2024–2025 mokslo metais prie mokymo estų kalba pereis vaikų darželiai ir pirmos bei ketvirtos bendrojo lavinimo mokyklų klasės. Visiškai pereiti prie mokymo estų kalba planuojama 2029 m. Lietuvos Švietimo, mokslo ir sporto ministerija (ŠMSM) rugsėjį teigė, kad tokie pokyčiai Lietuvoje neplanuojama.";https://www.delfi.lt/news/daily/lithuania/silpnesnius-ketvirtokus-mokytojai-atkalbinejo-nuo-patikrinimu-jakstas-sako-kad-kalta-reitingavimo-kultura-95758075;2024
Į privačią mokyklą – už dyką: ugdymo įstaigų, kurios teikia gabiems vaikams stipendijas, sąrašas ir reikalavimai;2024-03-14 20:46:00;;https://www.delfi.lt/seima/noriu-i-mokykla/i-privacia-mokykla-uz-dyka-ugdymo-istaigu-kurios-teikia-gabiems-vaikams-stipendijas-sarasas-ir-reikalavimai-96105365;2024
Prestižinės mokyklos direktorius dramatiškas dėl padėties švietimo srityje: didelė dalis žmonių viešai to nepasako;2024-03-16 14:37:00;"„Kai lyginame įvairias šalis ir, kalbant apie mažesnius vaikus, su jais viskas gerai. Mes, kaip fizinė duotybė, niekuo nesiskiriame nuo kitų. Bet viskas įvyksta tada, kai imi jaukti su savo įvairiais siekiniais, įsivaizdavimais. Tada tie tvarkingi vaikučiai, ateinantys iš gerų šeimų, tiesiog išblaškomi, ir įvyksta didžiulis nesusipratimas, tuomet tas lygis savaime leidžiasi“, – kalbėjo S. Jurkevičius.

Prestižinės mokyklos vadovas kritiškai vertino reformą, įvedusią tarpinius patikrinimus, o ypač tai, kaip jie įgyvendinami, visa apimantį ugdymo turinio keitimą.

„Esame labai stipriai įklimpę. Realiai didelių išeičių nėra, nes tektų pripažinti, kad daug kas buvo padaryta netinkamai, reikėtų daug ką permąstyti, keisti. Tam nėra jėgų“, – sakė S. Jurkevičius.

Be sisteminių klausimų, su Vilniaus licėjaus vadovu kalbėjome apie tai, kokios savybės padeda įstoti į tokio tipo ugdymo įstaigas, kokiai vadovauja jis, apie jaunosios kartos ypatybes.";https://www.delfi.lt/news/daily/lithuania/prestizines-mokyklos-direktorius-dramatiskas-del-padeties-svietimo-srityje-didele-dalis-zmoniu-viesai-to-nepasako-96096743;2024
Jakštas – apie galimybes vienuoliktokams pasikelti balą: svarstomi du variantai;2024-03-19 14:23:00;"„Priimtas sprendimas, kad mokiniai turi galimybę laikyti tarpinį, bet, jeigu netenkina rezultatas, laikyti visą turinį dvyliktoje klasėje, mano supratimu, yra išmintingiausias. Tai, aišku, niekaip neatleidžia nuo atsakomybės, kad buvo klaidų su tarpinių užduotimis“, – sakė G. Jakštas.

Ministras priminė, kaip rengiamos užduotys: „tarpiniams patikrinimams užduotys yra rengiamos tuo pačiu principu kaip ir valstybiniams brandos egzaminams. Nacionalinė švietimo agentūra organizuoja užduočių parengimą. Tam pasitelkia mokytojus, kurie dviese parengia užduotis, ir jas recenzuoja trys recenzentai“.

Nepaisant to, pasak ministro, tarkime B lygio tarpiniame patikrinime užduotys atrodo neproporcingai sudėtingos.

„Pirmiausia, visų tarpinių patikrinimų užduotis įvertins ekspertai, ir įvertins vertinimą. (…) Gali keistis vertinimas“, – sakė G. Jakštas.

Ministras tikisi, kad fizikos tarpinio patikrinimo galutiniai rezultatai bus po trijų savaičių.

Ministras pasakojo, kad, kai kalbama apie sistemos pakeitimus, diskutuojama apie du variantus.

„Viena yra visiškai aišku, kad tarpinius patikrinimus galės laikyti iš dviejų kartų. Vienas yra baigiant mokyklą, o pirmasis bandymas, kaip dabar vyksta, vienuoliktoje klasėje“, – sakė G. Jakštas.

Siūlantiems atšaukti šių metų rezultatus, ministras klausia, ką reikėtų pasakyti gavusiems maksimalius balus, arba tiems, kuriems tinka gautas balas?

„Dėl to išmintingiausias sprendimas, kad laiko dar vieną kartą tie, kas nori pasikelti balą, o brandos egzamine užskaitomas geriausias balas“, – sakė G. Jakštas.

Pasak ministro, vyksta diskusija, kaip turėtų vykti „antrasis šūvis“.

„Pagal dabar patvirtintą tvarką, kartu su kitų metų vienuoliktokais dabartiniai vienuoliktokai, būsimi dvyliktokai, galėtų antrą kartą laikyti, jeigu to pageidautų. Alternatyva, apie kurią diskutuojame su moksleivių sąjunga, kad galėtų antras bandymas būti įprastu būdu. Tai yra su tušinuku, pieštuku, ant popieriaus“, – sakė G. Jakštas.

Ministras atsakė dėl argumento, kad patikrinimai kelia stresą.

„Dėl bandymų, suprantame, kad bendrai patikrinimai visada kelia stresą, ar tai būtų valstybinis brandos egzaminas, ar tarpinis patikrinimas, ar nacionaliniai mokinių patikrinimai. Mūsų siekis, kad mokiniai išmoktų tvarkytis su stresu, o ne stresas juos palaužtų. Nueis į aukštąsias mokyklas, ten tų egzaminų, tikrinimų ir vertinimų bus kartais daugiau: kiekvieną pusmetį laikys dešimt ir daugiau įvairiausių patikrinimų, kurie lems, ar galės studijuoti aukštesniame kurse“, – kalbėjo G. Jakštas.

Ministras informavo, kad ministerija gauna įvairių vertinimų ir pasiūlymų – nuo to, kad džiaugiasi tarpiniais iki to, kad reikėtų jų atsisakyti.

„Suprantame, nėra jokių nacionalinių vadovėlių, kuriuos leistų ministerija arba ministerijai pavaldžios institucijos, visus vadovėlius leidžia privačios leidyklos. Esame sutarę su Švietimo komitetu, kad, leidžiant popierinius vadovėlius, privalomai būtų ir skaitmeninė jų versija“, – sakė G. Jakštas.

Pasak ministro, svarbu užtikrinti, kad nepriklausomai nuo to, kada būtų išleisti vadovėliai, jeigu keičiasi ugdymo turinys, visai tai daliai, kai turinys pasikeičia, būtų reikalinga skaitmeninė medžiaga.

„Tam darome pirkimus. (…) Pirkimą turėtume užbaigti iki kovo pabaigos. Turinį turėtų paruošti iki birželio vidurio. Visos temos, kur nėra vadovėlių, būtų visiems viešai prieinamos, skaitmeninėje aplinkoje emokykla.lt“, – sakė G. Jakštas.

Ministro buvo paprašyta įvertinti matematikos A lygio patikrinimo pasiekimus, kurių vidurkis 8,5 iš 20.

„Vertinu taip pat, kaip ir iki šiol vertinau valstybinius brandos egzaminus. Dabar, kadangi yra pokytis, visų akys į tai yra labiau atgręžtos, bet pažiūrėkime į ankstesnius brandos egzaminus.

Praėjusiais metais matematikos valstybinį brandos egzaminą laikė šiek tiek virš 13 tūkst. laikančiųjų, išlaikymo riba yra 16 procentų. (…) Jeigu verčiame čia į dešimtbales skales, tai yra mažiau negu dvejetas dešimtbalėje skalėje. Jo neišlaikė beveik 15 proc. laikančiųjų, dar prieš metus trečdalis neišlaikė“, – kalbėjo G. Jakštas.

Ministras apžvelgė, kokia dalis pernai surinko 40 taškų ir daugiau. Tokių buvo šeši tūkstančiai. Šiemet matematikos A lygio tarpiniame patikrinime 40 ir daugiau taškų rinko 6,9 tūkstančio laikiusiųjų.

„Matome, kad rezultatas yra geresnis, lyginant su brandos egzaminais. Bet bendrai rezultatas, suprantame, nėra geras, ir tai yra eilę metų“, – sakė G. Jakštas.

Kaip jau skelbta, NŠA skelbia pirmųjų tarpinių patikrinimų preliminarius apibendrintus rezultatus.

Kaip skelbiama NŠA pranešime spaudai, apie penktadalį ir prancūzų kalbos, ir filosofijos tarpiniuose patikrinimuose dalyvavusių vienuoliktokų kitąmet į šių dalykų brandos egzaminus atvyks jau turėdami minimalų taškų skaičių, reikalingą egzaminui išlaikyti.

Prancūzų kalbos tarpiniame patikrinime dalyvavo 24 mokiniai. Visų jų surinktų taškų vidurkis siekia 24,4 iš 40 galimų. 35 ir daugiau taškų surinko 4 mokiniai, t. y. 17 proc. visų laikiusiųjų.

Filosofijos tarpiniame patikrinime dalyvavo 185 vienuoliktokai. Visų jų surinktų taškų vidurkis siekia 27,8 iš 40 galimų. 35 ir daugiau taškų surinko 38 mokiniai, t. y. 21 proc. visų laikiusiųjų tarpinį patikrinimą.

Ekonomikos ir verslumo tarpiniame patikrinime dalyvavo 3376 gimnazistai. Visų jų surinktų taškų vidurkis siekia 18,7 iš 40 galimų. 35 ir daugiau taškų surinko 109 mokiniai, t. y. 3,2 proc. visų laikiusiųjų tarpinį patikrinimą.

Pirmajame matematikos (išplėstinio kurso) tarpiniame patikrinime dalyvavo 13332 vienuoliktokai. Bendras surinktų taškų vidurkis siekia 8,5 iš 20 galimų. 750 mokinių surinko 17 ir daugiau taškų, o maksimalų taškų skaičių surinko 120 mokinių.

NŠA pabrėžia, kad skelbiami rezultatai yra preliminarūs. Juos dar turi patvirtinti ekspertinės komisijos.

ELTA primena, kad prasidėjus tarpiniams patikrinimams kilo pasipiktinimo banga dėl netinkamai parengtų užduočių. Reaguodamas į kritiką, švietimo, mokslo ir sporto ministras Gintautas Jakštas pavedė atlikti ekspertinius vertinimus dėl matematikos ir fizikos žinių patikrinimų.

Visgi, Švietimo, mokslo ir sporto ministerijos (ŠMSM) vadovybei paskelbus, kad nebus atsitraukta nuo nepasitenkinimą sukėlusių moksleivių tarpinių patikrinimų, Seimo opozicijos atstovai ėmė svarstyti apie interpeliaciją G. Jakštui.

Nepasitenkinimą ministro darbu išreiškė ir prezidentas Gitanas Nausėda, pareiškęs, jog padarė klaidą, paskirdamas jį į šias pareigas. Premjerė Ingrida Šimonytė tikina penktadienį gavusi G. Jakšto atsistatydinimo raštą, tačiau jo netenkinusi.

Tarpiniuose vienuoliktokų patikrinimuose šįmet dalyvaus daugiau nei 26 tūkst. moksleivių. Jie bus vykdomi nuo kovo 5 dienos iki balandžio 5 dienos, išskyrus chemijos ir istorijos atsiskaitymus, kurie vyks gegužės 6 ir 7 dienomis.

Tarpinio patikrinimo metu galima gauti iki 40 proc. galutinio egzamino vertinimo taškų, kurių užtenka tam, kad egzaminas būtų išlaikytas. Vienuoliktokai laikys po vieną dalyko tarpinį patikrinimą, išskyrus lietuvių kalbos ir literatūros bei matematikos, kurių bus po du.";https://www.delfi.lt/news/daily/education/jakstas-apie-galimybes-vienuoliktokams-pasikelti-bala-svarstomi-du-variantai-96158871;2024
Gediminas Merkys. Brandos egzaminų ir tarpinių patikrinimų nuolatinė krizė. Ar ji tikrai neišvengiama?;2024-03-29 16:25:00;"Užsitęsusi krizė – tarsi lėtinė liga. Idant ligonis pagytų, gydytojams reikia žinoti ligos sukėlėją, vaistus. Deja, krizės priežastys iki šiol nėra atpažintos. Jos nėra įvardytos viešumoje, apie jas adekvačiai nediskutuojama net santykinai uždarose ekspertų bendruomenėse. Tiesiog nežinoma, apie ką diskutuoti.

Taigi, ko mes nežinome ir ką mums daryti? Klausimo, kas kaltas, matyt, neverta eskaluoti. Kalta praeitis ir kaltųjų paieškos būtų bandymas ieškoti pernykščio sniego. Ar bent jau žvelgiant į ateitį, galima brandos egzaminų sistemai ir mūsų mokyklai pasiūlyti ką nors konstruktyvaus? Tikrai taip. Straipsnis bus kritiškas, tad pusiausvyros ir tiesos labui pradėsiu nuo teigiamų dalykų, juolab, kad jų yra.

1996 m., remiant užsienio organizacijoms, Lietuva įsteigė Nacionalinį egzaminų centrą (NEC) ir pradėjo šalyje diegti centralizuotos abitūros modelį. Modelis buvo ir tebėra susietas su imatrikuliacija į aukštąsias mokyklas ir nemokamos studijų vietos gavimu konkurencijos būdu. Jei kalbame apie centralizuotą abitūrą, tai mūsų šalis šioje srityje buvo pionierė planetos mastu. Netrukus centralizuotą abitūrą įsivedė ir kai kurios kitos šalys. Galima tik įsivaizduoti, kokio laipsnio korupcija būtų krėtusi posovietinės šalies mokyklas, aukštąjį mokslą, jei centralizuotos abitūros nebūtų. Net gabiausi vaikai iš periferijos būtų likę už borto. Deni Didro (Denis Diderot) yra pasakęs: „rūmų ir lūšnų santykis – vienas prie milijono, tad milijoną kartų didesnė tikimybė, kad genijus išeis iš lūšnos, o ne iš rūmų.“

Pozityvu tai, jog Lietuva, įsivedusi centralizuotą abitūrą, neužmigo ant pirmeivės laurų ir žengė reikšmingus žingsnius toliau. Ilgainiui centralizuota mokymosi pasiekimų patikra standartizuotais testais buvo perkelta į jaunesnes mokyklinio amžiaus kohortas. Turimas galvoje nacionalinis mokymosi pasiekimų patikrinimas (NMPP), kuris reguliariai vykdytas 4-oje, 6-oje ir 8-oje klasėse, taip pat pagrindinio ugdymo pasiekimų patikra (PUPP), kuri buvo vykdoma, baigiant 10-tą klasę. Skirtumas, palyginti su Valstybinių brandos egzaminų (VBE) diagnostine sistema, tik tas, kad jaunesnėse amžiaus kohortose nesiorientuojama į individualų diagnostinį sprendimą. Jis yra, tačiau analitikai dirba su grupiniais vidurkiais, nagrinėja kaimo-miesto, regioninius ir mokyklų tipų skirtumus. Išmintinga, pagirtina. Įgyjamas grįžtamasis ryšys švietimo organizatoriams, ugdymo turinio kūrėjams. Tai, kad mokymosi pasiekimų lygis neblizga, o socialiniai kontrastai, ypač kaimo ir miesto skirtumai, grėsmingai didėja, yra anaiptol ne testavimo sistemos bėda. Svarstyklės nekaltos dėl to, kad pacientas distrofikas arba, priešingai, drūčiai turi viršsvorio. Čia tinka ir ukrainiečių patarlė: „neverta pykti ant veidrodžio, jei fizionomija kreiva...“

Žiūrėkime plačiau, kalbėkime ne vien apie abitūrą ir imatrikuliaciją. Centralizuota mokinių pasiekimų patikra standartizuotais testais Vakarų valstybių švietime pradėta diegti dar XIX–XX a. sandūroje. Anglosaksų kraštuose tendencija niekada nebuvo nuslopusi. Dabartinėje kontinentinėje Europoje impulsą standartizuoto mokinių testavimo tobulinimui ir plėtrai suteikė vadinamasis TIMSS-šokas (1996) ir PISA-šokas (2001). Tokia visais atžvilgiais pažangi šalis – Vokietija – abiejose minėtose tarptautinėse mokinių pasiekimų studijose tada ir vėliau pasirodė gana prastai. Ilgame šalių reitinge Vokietija, beje, kaip ir Lietuva, užsikapanoja nebent tik iki sąrašo vidurio. Reitingų viršuje – mūsų „sesė“ Estija, taip pat Suomija ir Tolimųjų Rytų Azijos šalys. Centralizuoto mokinių testavimo standartizuotais testais sistemas nuo seno diegia JAV, Didžioji Britanija, įskaitant Škotiją. Po minėto TIMSS-PISA šoko Vokietija tiesiog „atsistojo ant blakstienų“. Iki tol rezervuotai į mokinių testavimą žiūrėjusi šalis, kurioje dominavo filosofinė šaltinių pedagogika (vok. geisteswissenschaftliche Pädagogik), staiga sutelkė politinę valią, metė į didaktinio monitoringo sistemos sukūrimą įspūdingus finansinius, mokslinius ir organizacinius išteklius. Nepaisant sutelktų makrolygmens pastangų, Vokietijos rezultatai kardinaliai nepagerėja.

Vis tik Lietuvoje niekada nebuvo paviešinta, pabrėžta, kad mūsų šalyje įdiegtas minėtas mokymosi pasiekimų centralizuotos patikros (monitoringo) modelis yra unikalus visos planetos mastu. Dabar įsikabinkite į krėslo ranktūrius. Vokietijos federalinė valdžia neseniai valingai apsisprendė, jog centralizuota abitūra ir imatrikuliacija šalyje bus privalomai įvesta nuo 2030 m.

Kas vyksta, kas atsitiko, kad posovietinė Lietuva aplenkė Vokietiją (!) net 34 metais? Problema ta, kad didelėse federaliniu principu veikiančiose šalyse, tokiose, kaip JAV ar Vokietija, daug galių švietime turi regioninės administracijos, ten stipri savivalda. Federalinių žemių politikai, ekscentriški profesoriai, asocijuotos tėvų ir mokytojų struktūros centralizuotai abitūrai ir mokinių testavimui aršiai priešinasi.

Vokietijoje centralizuotas mokinių masinis testavimas irgi vyksta, deja, jis neapima visų federalinių žemių. Kokias užduotis atsirinkti iš centralizuoto užduočių banko, sprendžia pavienių žemių ekspertai... Kiekvienoje žemėje testavimas vyksta ne tą pačią dieną. Testų vertinimą vietoje (!) atlieka tos mokyklos mokytojai ir tik tada suvestinė keliauja į centrinę duomenų bazę. Centralizuotuose testavimuose, kurie JAV vykdomi jau 100 metų, pasirodo, dalyvauja ne visos valstijos, o rodos, tik 44 iš daugiau nei 50-ies. Privačioms mokykloms, kurių JAV gausu, nėra prievolės dalyvauti centralizuotoje akcijoje. Realiai autonomiški JAV universitetai, tiksliau, dalis jų, ypač prestižiniai, tiesiog ignoruoja centrinės testavimo instancijos išduotus sertifikatus. Centralizuoto didaktinio monitoringo keliu ryžtingai pasukusi Škotija, pasikeitus politinei valdžiai, procesą sustabdė. Politikų motyvas: mokykla, mokytojai, mokiniai nustoja mokytis visybiškai, prasideda dresūra ir rengimasis vien testams...

Lietuvoje – mažoje posovietinėje valstybėje, kur asocijuotos direktorių, mokytojų ir tėvų struktūros silpnos, kur dominuoja švietimo praktikai abejinga, servilistiškai nusiteikusi profesūra – tiesiog nebuvo kam priešintis. Todėl ir buvo įdiegta, beje visai neprasta centralizuoto didaktinio monitoringo sistema, apimanti NMPP, PUPP ir VBE. Kodėl ji yra unikali pasauliniu mastu?

Kiekvienas mokinys turi asmens kodą, o mokykla – juridinio asmens kodą. Kiekvienas mokyklinis vaikas yra centralizuotai ištestuojamas objektyviais standartizuotais testais 4, 6, 8, 10-oje klasėse iš visų pagrindinių tos pakopos dalykų. Pridėkime dar VBE testus. Dabar testavimo 6-oje klasėje neliko, bet tai nekeičia esmės. Kai duomenų bazėje atsiranda to paties vaiko testavimo duomenys, susieti į vieningą laiko eilutę, atsiranda galimybė sekti ne pavienį diagnostinį pjūvį, bet stebėti individo (arba jų grupės) edukacinę trajektoriją. Panašiai, kaip iš serijos pavienių integruotų nuotraukų atsiranda kino filmas... Vadinamąją „plokštę“ (angl. Panel Design) daro ir kitos šalys: JAV, Anglija, Airija, Škotija, Vokietija. Deja, jos tai daro ne iš visuotinių mokymosi pasiekimų duomenų, kaip Lietuva, bet tik iš atrankinių (angl. Sampling) duomenų. Jei kas žinote, kuri dar šalis daro mokymosi pasiekimų „plokštę“ iš visuotinių duomenų (angl. Total Census), praneškite autoriui. Atsilyginsiu. Ko mokslo žmogus nepadarys dėl naujų, gilesnių žinių? Turimais duomenimis, nėra kitos tokios šalies. Tarkime, kelios šalys, kurios įsivedė centralizuotą abitūrą, netestuoja mokinių žemesnėse švietimo pakopose, tad „plokštės“ nėra ir negali būti.

Skaitmeninėje visuomenėje visur ima rastis didieji duomenys, o jų analizė yra neįkainojamas naujų fundamentalių žinių šaltinis. Per asmens kodą vaiko mokymosi pasiekimų duomenys gali būti susieti su sveikatos duomenimis, su tėvų ir šeimos darbine bei socialine situacija. Mokymosi pasiekimus, edukacines trajektorijas galima susieti su tolesnio edukacinio kelio ir karjeros pasirinkimu: aukštasis mokslas versus profesinio rengimo centras, bandymas įsilieti į darbo rinką be jokių diplomų. Buvusių absolventų akademinius duomenis galima susieti su „Sodros“ ar Valstybinės mokesčių inspekcijos duomenų baze, administracinių pažeidimų registru, teistų asmenų registru, su gyventojų registru (pvz., migracijai tyrinėti).

Lietuvoje dešimtys tūkstančių vairuotojų, kurie yra po penkis kartus pragėrę teises, administracinių baudų sukaupę po keliolika ar keliasdešimt tūkstančių per capita, o valstybės represinis aparatas negali arba nenori nieko daryti. Esą, herojai neturi jokio turto, sistema nenori su jais tąsytis. Baudos uoliai susirenkamos tik iš prosocialiai nusiteikusių, įstatymui klusnių biurgerių. Dabar mokyklos reitinguojamos tik pagal VBE rezultatus. Čia tas pats, kaip vien iš pulso spręsti apie visą žmogaus sveikatą. Sudarykime periferijos mokyklų reitingą, kurios gausybę vaikų iš silpno socialinio sluoksnio nukreipė į profesinio rengimo centrus ir pavertė juos aušto lygio statybininkais, suvirintojais, kurie moka mokesčius, ima būsto paskolas, nepasikabina ant pašalpų, nesislapsto nuo karo prievolės, nepragėrinėja teisių, o netyčia prasižengę, administracinę baudą sumoka iš karto, po pirmo pranešimo. Lietuvoje kaupiami didaktinio monitoringo ir kiti duomenys iš principo jau šiandien leistų tokią analizę daryti. Pastaroji turėtų ir mokslinę, ir praktinę vertę. Galima įvertinti kiekvieną mokyklą ir visą švietimo sistemą VISYBIŠKAI pagal misijos įgyvendinimo kokybę. Gebame ar negebame laiduoti visuminę vaiko ir jauno žmogaus socializaciją, ar gebame savo jaunąją kartą pakylėti socialiniu liftu, atverti jai galimybes?

Tik nesidenkime duomenų apsaugos reglamentu, nedarykime iš jo fetišo. Vaikų pavardės niekam nereikalingos. Asmens kodai pagal slaptą algoritmą ir tarnybinės paslapties režimu gali būti modifikuoti, nepakeitus paliekant tik lytį ir gimimo metus. Kada nagrinėjama tuberkuliozės ar venerinių ligų paplitimo statistika, pavienės ligonių kortelės nereikalingos, jos niekam neįdomios.

2021–2023 m. man teko vadovauti nepriklausomai tyrėjų / mokslininkų grupei. Pastaroji Nacionalinės švietimo agentūros (NŠA) pavedimu nagrinėjo mūsų valstybėje per 2015–2021 m. sukauptus mokymosi pasiekimų didžiuosius duomenis. Tikslas buvo ištirti Lietuvos mokinių edukacines trajektorijas ir tolesnės karjeros pasirinkimo kelius. Apibendrinti tyrimo rezultatai prieinami viešai.

Standartizuoto testavimo duomenų bazė atspindėjo 240 tūkst. testuotų 4–12 klasių mokinių individualius įvertinimus. Jei imtume ne tik testų įverčius, bet dar ir metinius pažymius, tai duomenų būta per 300 tūkst. tiriamųjų. Visa ši informacinė žaliava buvo perkratyta, pasitelkiant sudėtingus matematinės statistikos metodus. Buvo aptikti statistiniai dėsningumai, kurie tyrėjus maloniai nustebino, kardinaliai pakeitė požiūrį į šalyje diegiamą centralizuotą mokymosi pasiekimų vertinimo sistemą, jos kokybę. Turima galvoje NMPP, PUPP ir VBE.

Nors visa ši sistema buvo kuriama švietimo praktinės valdysenos tikslais, paaiškėjo, kad visi iki šiol Lietuvoje sukurti ir taikyti testai visumoje pasižymi aukšta psichometrine kokybe, tad gali be apribojimų būti taikomi mokslo tikslais. Čia yra tokių iškilių švietimo žmonių, kaip šviesios atminties Algirdo Zabulionio, taip pat Prano Gudyno, Vidmanto Jurgaičio ir jų kolegų nuopelnas. Kuriant nacionalinę edukacinių testų sistemą, buvo apdairiai pasirinktas tinkamas etalonas, pavyzdys, iš kurio mokytasi. Remtasi pasaulinio lygmens tarptautinių studijų – TIMSS, PISA, PIRLS – įdirbiu, orientuojamasi į labai aukštą minėtų studijų metodologinės kultūros standartą. Be kita ko, jo esmė tokia, kad testo užduočių visuma privalo tenkinti reikalavimų visumą. Užduotys privalo atspindėti visas pagrindines dėstomo dalyko tematikas; būti skirtingo sunkumo – nuo labai lengvų iki labai sunkių; jų (užduočių) turi būti daug; užduočių atlikimui privalu skirti daug laiko, žymiai daugiau, nei tai leistų įprastinė pamoka.

Kad nekalbėčiau tuščiai, pateiksiu konkrečius mūsų grupės aptiktus mokslo faktus. Visi NMPP, PUPP ir VBE testai pasižymi aukšta vidine darna ir faktoriniu validumu. Standartizuoto testavimo objektyviais testais įverčiai pakankamai aukštai koreliuoja su mokytojų parašytais metiniais dalyko pažymiais, ne mažiau r≈0,65. Paplitusi ekspertinė nuomonė, esą mokytojų rašomi pažymiai subjektyvūs ir nepatikimi, yra klaidinga. Jei šalyje įdiegta centralizuota, nuo mokyklos ir mokytojo nepriklausima pasiekimų vertinimo diagnostinė sistema, visa tai disciplinuoja mokytojus. Tada jų individuali didaktinio vertinimo sistema ilgainiui ima konverguoti objektyvumo link. Nesunku numanyti, kad panaikinus šalyje centralizuotą ir nepriklausomą mokymosi pasiekimų patikrą, didaktinio vertinimo procesai masinėje mokyklų praktikoje netrukus išsiklaipytų, vėl paskęstų subjektyvizmo pelkėje, pasiklystų tarp interesų.

Ypač svarus argumentas, liudijantis šalyje veikiančios centralizuoto vertinimo sistemos kokybę, yra testų įverčių prognostinė galia. Vaikai, judėdami švietimo sistema, buvo testuojami 4, 6, 8, 10 ir 12-oje klasėse. Pasirodo, remiantis PUPP duomenimis, galima net praėjus 2 metams (!) gana tiksliai prognozuoti, kaip bus laikomi VBE ir pan. Koreliacijos koeficientai tarp pakartotinių matavimų siekia 0,65–0,7 punkto. O juk pakartotinis didaktinis testas – tai ne tas pats, kadangi aukštesnėje klasėje ugdymo turinys pasikeitė ir pasunkėjo.

Jei šalyje įdiegta didaktinio monitorinio sistema tokia tobula ir graži – o juk iš tiesų graži, – iš kur kyla visa velniava, kodėl randasi krizės ir skandalai dėl VBE?

Centralizuota abitūra ilgainiui ima veikti kaip autoritarinė instancija. Mokyklose iš dalies redukuojasi pedagoginė kūryba, atradimo džiaugsmas, mat kyla pagunda tiesiog parengti mokinius VBE testui, reflektavus paskutinių 3–5 metų užduotis. Kyla mokytojo autoritetas, gražėja mokyklos reitingas. Įsisuka korepetitorystės isterija. Vidutinės ir aukštesniosios klasės šeimų atžalos, išdresiruotos korepetitorių, iškreipia kadaise VBE reformatorių sumanytas teisingas žaidimo taisykles. Genijams „iš lūšnos“ konkuruoti darosi vis sunkiau, o vidutinybėms „iš lūšnos“ apskritai jokių šansų nebelieka – nebent kitame gyvenime, po reinkarnacijos.

Kamuojasi ir aukštesniosios klasės atžalos. Atidirbę 6 val. mokykloje, 2–3 val. ruošia pamokas namie, plius dar 2 val. pas korepetitorių. XIX–XX a. sandūroje proletariatas, aplaistydamas grindinį krauju, steigdamas profsąjungas, išsikovojo 8 val. darbo dieną. Ši triviali teisė gal kam ir galioja, bet Lietuvos vidutinės klasės vaikams tai tikrai ne. Vargšeliai ištisus metus kasdien atidirba po 10–11 val. Kas iš aukštųjų mokyklų dėstytojų savo akademinėje grupėje nėra matęs dvidešimtmečių „senukų“, kurių akys užgesusios, intereso ir motyvacijos nulis, be raminamųjų ir analgetikų – nė žingsnio? Stresas – silpnųjų simptomas, o perdegimas (angl. burnout) yra buvusių nugalėtojų simptomas, dažno buvusio šimtukininko ir olimpiadininko simptomas... Dalis pirmūnų, panašu, sudega dar iki universiteto, per pačius VBE.

Centralizuota abitūra yra tarsi stipraus veikimo medikamentas, kuris, deja, turi ir šalutinį poveikį. Visi privalome pasukti galvą, kaip jį sumažinti. Bandymas vienkartinį testavimą išskaidyti į kelis etapus, panaudojant tarpinį pasiekimų vertinimą, yra išmintingas, vaikus tausojantis žingsnis. Juk ir sportininkui duodami trys bandymai kartelei peršokti, štangai iškelti. Deja, protingo sumanymo įgyvendinimui nebuvo tinkamai pasiruošta. Kaip ir anksčiau, etatinio apmokėjimo įvedimui nebuvo pasiruošta. Minėtas apmokėjimo modelis – šansas demografiškai dūstančioms mokykloms. Kaip matome, vykdomosios valdžios padalinys, vardu LR Švietimo, mokslo ir sporto ministerija, sistemingai profanuoja bet kokį gerą sumanymą.

Šiokių tokių bėdų kyla formuojant VBE užduotis. Egzaminų funkcija dvejopa: suteikti abitūrą ir vykdyti konkursinę imatrikuliaciją į nemokamas studijų vietas. Masinės korepetitorystės ir mokinių dresūros testo išlaikymui akivaizdoje VBE užduočių sudarytojai nuolat susiduria su iššūkiu. Mokytojai, korepetitoriai per padidinamąjį stiklą nagrinėja pastarųjų 5 metų VBE uždavinius. Užduočių rengėjams nuolat reikia sugalvoti kažką netikėto, kas atsvertų dresūros testui pasekmes, bet neišeitų už dalyko programos turinio ribų. Tarkime, jei laikomas automobilio vairavimo egzaminas, tai negalima į jį įdėti uždavinių iš buriavimo, sklandymo ar nardymo egzaminų. Būtent čia mūsų VBE sistema dažnokai slysta ant banano žievės... Viskas gana klastinga, o velniava detalėse. Tarkime, programoje formaliai yra sąvoka „tikimybių teorija“. Visgi apie kokio lygio ir sudėtingumo žinias konkrečiu atveju kalbama? Po egzamino mokytojai klykia: „to nėra programoje“ arba „tokio sunkumo uždavinių programoje nėra“. Ir mokytojai yra teisūs.

Vis dėlto, pagrindinė problema yra ta, kad Lietuvos mokinių pasiekimai iš esmės negerėja. Apie tai liudija ne tik vidinis nacionalinis testavimas, bet ir Lietuvos pasirodymas TIMSS, PISA ir PIRLS studijose. Tarptautiniame šalių reitinge Lietuva su savo mokinių pasiekimais dešimtmečiais plūduriuoja ties visų šalių vidurkiu. Tai, kad esame bent jau ties reitingo viduriu, vienu aspektu turėtų mus paguosti. Tai reiškia, kad mūsų šalyje bendrojo ugdymo turinys visumoje yra adekvatus, ne per sunkus ir ne per lengvas.

Rezultatai negerėja todėl, kad bendrojo ugdymo sistema šalyje pastaruosius keliolika metų patiria krizę, kuri nuolat gilėja. Čia ne mano asmeninė ekspertinė nuomonė. Tai daugiau nei 50-ies iškiliausių švietimo ekspertų apibendrinta nuomonė. 2022 m. buvo apklausiami buvę švietimo ministrai ir viceministrai, ministerijos padalinių vadovai, iškilūs direktoriai, vietos švietimo padalinių vadovai, mokslininkai, dirbantys bendrajam ugdymui, asocijuotų struktūrų lyderiai (profsąjungų, darbdavių, tėvų). Nepaisant skirtingos respondentų patirties ir visuomeninių profesinių pozicijų, nuomonė vieninga – bendrojo ugdymo sistema Lietuvoje beviltiškai ritasi žemyn.

Nėra aiškios vizijos, inicijuojami pokyčiai neparemiami ištekliais. Su mokytojų ir direktorių bendruomenėmis nesiskaitoma, neapgalvoti pokyčiai daromi pagal vienintelį reformos „iš viršaus“ modelį. Ilgą laiką šalyje buvo apleistas mokytojų rengimas, o jau dirbančių mokytojų perkvalifikavimo sistema pasenusi. Mokyklų vadovai, mokytojai beviltiškai užpilti beprasme pertekline biurokratija. Švietimo valdžia, pvz., LR Seimo narys ir komiteto pirmininkas Artūras Žukauskas tai viešai neigia, esą, mokyklos pačios susibiurokratino... Sisteminis mokymosi pasiekimų prastėjimas yra dėsninga pasekmė. Laikinas NŠA vadovas Aidas Aldakauskas dabar bando tą tiesą, tik labai diplomatiškai, ištransliuoti bendruomenėms.

Taigi, privalu pasakyti, kaip mums pasigaminti „vaistus“, kad minėtos krizės ir skandalai išnyktų. Kalbėsiu šį kartą ne apie visą bendrojo ugdymo sistemą, bet tik apie centralizuotą didaktinio monitoringo sistemą. Tai sistemai ką tik nepagailėjau pagyrimų, beje, visai pelnytų. Deja, yra daug paklydimų ir skubiai taisytinų bėdų. Sukūrusi vieną tobuliausių (planetos mastu!) didaktinio monitoringo sistemų, Lietuva nemoka turimais duomenimis tinkamai naudotis, nežino, ką su jais daryti. Negana to, patys mano, juolab pateikia visuomenei, kad viskas gerai, kad taip ir turi būti.

Vaistas Nr. 1. Buvusio NEC, dabartinės NŠA duomenų bazėse daug chaoso ir netvarkos. Neaiškinsiu skaitytojui apie didžiųjų duomenų ir statistinių matricų archyvavimo ir valdymo subtilybes. Pateiksiu bibliotekos analogiją. Bibliotekoje yra abėcėlinis ir dalykinis katalogai. Bet kuris bibliotekininkas ras Jums reikiamą knygą per 3–7 minutes. Įsivaizduokite, kad bibliotekai kelis kartus teko skubiai kraustytis, knygos buvo chaotiškai sumestos į maišus ir perkėlinėjamos į naują vietą. Reikiama knyga kažkur tikrai yra, bet pabandyk ją dabar atrasti. Mokymosi pasiekimų matricos buvo „klijuojamos“ chaotiškai, nelyginant kregždžių lizdai. Rutinine tvarka sprendžiant eilinės pasiekimų patikros ar VBE problemą, buvo biurokratiškai koncentruojamasi tik į ją, negalvojant, kaip duomenis susieti į prasmingą ilgalaikę visumą. Buvęs NEC įsiliejo į NŠA, keitėsi analitikų komandos, ne vienas darbuotojas-senbuvis, išmanęs statistikos duombazes kaip savo batų dėžę, paliko organizaciją. Liaudies išmintis sako: 2–3 persikraustymai yra tolygu vienam gaisrui. Šiandien NŠA duomenų bazės ir archyvai primena miegančio sportininko plaučius. Jų tūris – 6 litrai, tačiau miegant naudojami mažiau kaip 2 litrai. Pribrendo laikas susitvarkyti. Bent jau ateityje reikia pradėti tuos unikalius duomenis normaliai administruoti.

Istoriškai neseniai įkurta NŠA dėl centrinės valdžios įnorių ir chaotiško reformacinio „blūdo“ iki šiol net neturėjo galimybės įsibėgėti veikloje ir normaliai dirbti. Šią vasarą VISI NŠA darbuotojai, nuo dabar jau atleistos direktorės iki valytojos, gavo atleidimo lapelius. Įsivaizduokite, kad savaitgalį rengiamas vestuvių pokylis geram šimtui svečių. Bet staiga įtakingas sprendimų priėmėjas virtuvėje pradeda remontą, išmontuoja virykles, keičia šaldytuvus... Visiems virtuvės darbininkams įteikiami atleidimo lapeliai. Kas pabaigs kepti pienišką paršelį ir įdaryti lydeką – neaišku, o virtuvės šefė apskritai išprašoma lauk... Vaizdelis ne tik pribloškia bukumu, bet atrodo akivaizdžiai apokaliptinis... Būtent tai ir buvo padaryta su NŠA. Ar reika stebėtis, kad atnaujintoms programoms nėra laiku parengtų vadovėlių, kad VBE ir patikrų užduotys ne iki galo apgalvotos? Visa kaltė tenka ne NŠA, jos nuolatiniams darbuotojams, juolab ne laikinai samdomiems ekspertams, bet pavojingai užsižaidusiai ir neatsakingai centrinei valdžiai, kuri visą tą chaosą pati ir sukūrė.

Vaistas Nr. 2. Egzistuoja didžiulė neišnaudota galimybė realiai susitvarkyti taip, kad VBE krizių ir skandalų neliktų visai arba kad jų tikimybė artėtų prie nulio. Lietuvoje jau ilgesnį laiką niekas nerenka testų užduočių bankų. Kalbama ne apie tekstinius užduočių rinkinius ir pavyzdžius, kurių begalės, bet apie statistines įvairių uždavinių išsprendimo empirines tikimybes. Niekas nemodeliuoja uždavinių išsprendimo (sunkumo) kreivių. Moksle jos vadinamos ICC (angl. Item Characteristic Curve). Tą kadaise, tikrai žinau, bandė daryti A. Zabulionis, iš dalies P. Gudynas ir kiti. Deja, biurokratinė rutina, griežtas egzaminų laiko planas nuslopino tas geras iniciatyvas. Prieš įtraukiant uždavinį į NMPP, PUPP ar juolab VBE testą, privalu žinoti kiekvieno uždavinio sunkumą – išsprendimo empirinę tikimybę – mišrioje mokinių populiacijoje, gabių, vidutinių ir silpnų mokinių populiacijoje. Minėtas statistinis parametras priklauso nuo dviejų dalykų: b) uždavinio turinio; b) mokinių kontingento. Kadaise tiksliai nustatyta uždavinio empirinė tikimybė gali akimirksniu išsiklaipyti todėl, jog egzaminuotis atėjo „Covid-19“ ir nuotolinio ir mokymosi iškamuota mokinių generacija.

Klaidinamai gali suveikti ir medžiagos užmiršimo efektai. Tarkime, tema praeinama 10-oje ar 11-oje klasėje. Vienos temos užsifiksuoja vaikų sąmonėje stabiliai, kitos užsimiršta. Tada, 11-oje klasėje, išsprendimo tikimybė bus vienokia, po 1,5 metų, per VBE egzaminą – jau kitokia. Čia nėra taip, kaip nustatant deimantų karatus. Nustatei sykį ir amžiams gali dėti į seifą.

Uždavinio išsprendimo tikimybę galima sužinoti: a) tik apytiksliai ir laikinai; b) tik nuolatinių mėginių ėmimo ir duomenų tinkamo archyvavimo būdu. Viskas primena polderio priežiūrą: kažkas nuolat turi registruoti, stebėti vandens lygį čia ir dabar, kaupti stebinių archyvą, idant būtų galima tiksliai prognozuoti ir valdyti potvynius. Jei būtų tokių stebinių archyvas, NMPP, PUPP ir netgi VBE užduotis galėtų atrinkti dirbtinis intelektas. Užduodamos tematikos, parenkami pakankamai skirtingo sunkumo uždaviniai, apsisprendžiama dėl kritinės-slenkstinės ribos, kurios nepasiekus egzaminas neišlaikomas. Dirbtinis intelektas tada sugeneruotų kokius tris variantus užduočių rinkinių, tad ekspertams beliktų tik grupinės kokybinės diskusijos būdu apsispręsti, kuris užduočių rinkinys keliauja į mokyklas egzaminui.

Užduočių atrankos sistema Lietuvoje yra ydinga iš principo. Klaidingai postuluojama, esą, užtenka pakviesti būrelį patyrusių mokytojų, dar kelis recenzentus iš mokytojų ir universitetų docentų tarpo ir jie viską teisingai atrinks. Mokytojų iš suvargusių periferijos mokyklų niekas tokiam ekspertiniam darbui paprastai nekviečia. Atėję keli ekspertai-praktikai atsineša būtent savo subjektyvų sampratos mastelį apie tai, koks uždavinys galimai yra sunkus, o koks – lengvas. Tas subjektyvus mastelis priklauso nuo konkretaus kontingento, su kuriu dirba tas mokytojas. Subjektyvizmui ir spekuliacijoms, galimai visai netyčinėms, atsiveria žalia gatvė... Palyginimui: juk medicinoje nedaroma taip, kad pakviečiami patyrę terapeutai ir pasako nuomonę – tinkamas vaistas ar netinkamas. Atliekami bandymai su primatais, vėliau su žmonėmis savanoriais ir pan. Net pagiringame sapne niekas neišdrįstų remtis vien tik gydytojų nuomone be jokių objektyvių duomenų.

Taigi, reikia: 1) pradėti normaliai archyvuoti jau sukauptus duomenis; 2) nuolat rinkti naujus duomenis apie konkrečių uždavinių sunkumą. Tuo tikslu NŠA privalo turėti sutartis su mokytojais reprezentantais. Tokių mokytojų-bandytojų tinklas privalėtų padengti visą šalies teritoriją, atstovauti visus mokyklų tipus, suvargusias, vidutines ir elitines mokyklas. Tie mokytojai turėtų natūralioje mokyklinės klasės aplinkoje rutininiu būdu išbandyti NŠA atsiųstas užduotis, taip pat pagal programą savas sudarytas užduotis. Vietose surinkti statistiniai duomenys siunčiami į vieną analitinį centrą. Tai turėtų būti daroma už papildomą padorų atlygį. Uoliausi mokytojai galėtų šitaip pelnyti taip geidžiamą mokytojo eksperto statusą. Modelio išbandymą tikslinga pradėti kad ir nuo matematikos, kurią mūsų vaikai kasmet vis prasčiau išlaiko.

Dar reikėtų vykdyti ne tik užduočių sunkumo nustatymo bandymus, bet ir vykdyti ugdymo turinio stebėseną tose šalyse, kurios TIMSS-PISA-PIRLS studijose stabiliai pasirodo visų geriausiai. Kažkas panašaus į „benchmarkingo“ ir pramoninės žvalgybos simbiozę. Neužtenka abstrakčiai pažongliruoti matematikos ar fizikos reikšminiais žodžiais, privalu išnarstyti visus ugdymo turinio dokumentus – perogramas (standartus), vadovėlius, uždavinynus – iki paskutinio kaulelio. Lietuvoje tuo nelabai užsiimama.

Pažangios užsienio organizacijos kadaise paskatino ir padėjo Lietuvai įsidiegti unikalų centralizuotos didaktinės stebėsenos modelį. Tik Lietuva dar ir šiandien negeba tuo turimu puikiu įrankiu tinkamai pasinaudoti, nenori mokytis ir tobulėti. Kai mes NŠA pavedimu ištyrėme Lietuvos mokinių edukacines trajektorijas, visas tas idėjas sudėjome į tyrimo ataskaitą, galiausiai viską pristatėme užsakovui žodžiu. Tik netrukus visi NŠA darbuotojai gavo atleidimo lapelius... Visos rekomendacijos ir vizijos pakibo ore. Panašu, mums visiems – vaikams, tėvams, mokytojams ir mokslininkams – teks palaukti naujo LR Seimo, naujos Švietimo, mokslo ir sporto ministerijos vadovybės. Ministras bėgs daryti namų darbų, tik panašu, kad ne tų, kurių reikia.";https://www.delfi.lt/news/ringas/lit/gediminas-merkys-brandos-egzaminu-ir-tarpiniu-patikrinimu-nuolatine-krize-ar-ji-tikrai-neisvengiama-96254609;2024
Vienuoliktokų tėvai kreipėsi į valstybės vadovus: nesulaukę sprendimų, kreipsis į teismą;2024-04-08 17:10:00;"Skunde, kurio iniciatyva pradžioje gimė tarp aukštus balus tarpiniame patikrinime surinkusių Vilniaus licėjaus vienuoliktokų tėvų, išsiųstas švietimo ir mokslo ministrui Gintautui Jakštui, taip pat jis adresuojamas prezidentui Gitanui Nausėdai, Seimo pirmininkei Viktorijai Čmilytei Nielsen, premjerei Ingridai Šimonytei, Seimo Švietimo ir mokslo komiteto pirmininkui Artūrui Žukauskui, Vaiko teisių apsaugos kontrolierei Editai Žiobienei, laikinajam Nacionalinės švietimo agentūros direktoriui Aidui Aldakauskui. Dokumentą pasirašė 220 vienuoliktokų tėvų.

Tėvų skunde atkreipiamas dėmesys, kad 2024 m. kovo 19 d. Nacionalinė švietimo agentūra paskelbė pirmuosius tarpinių vienuoliktokų patikrinimų rezultatus ir nurodė, jog patikrinime dalyvavo 13 332 vienuoliktokai, iš kurių 750 mokinių surinko 17 ir daugiau taškų, o maksimalų taškų skaičių surinko 120 moksleivių. Nacionalinė švietimo agentūra atkreipė dėmesį, kad skelbiami rezultatai yra preliminarūs, juos dar turi patvirtinti komisijos. Rezultatai po komisijų patvirtinimo gali keistis tik mokinių naudai.

2024 m. balandžio 2 d. paskelbta, jog matematikos tarpinių patikrinimų užduotys – tiek A, tiek B lygio – buvo sunkesnės, nei to reikalauja matematikos užduoties aprašas. Tai konstatavo švietimo, mokslo ir sporto ministro sudaryta komisija. Mokiniams taškai už užduotis bus indeksuojami, perskaičiuoti jiems palankesniu įvertinimu. Pristatyta rezultatų indeksavimo tvarka, kuri, šį skundą pasirašiusiųjų įsitikinimu, yra diskriminuojanti, pažeidžianti ne tik nacionalinius bet ir tarptautinius teisės aktus, užtikrinančius vaikų teisę į lygiateisiškumą ir orumą, todėl nedelsiant turi būti pakeista, primena tėvai.

Pristatyta informacija, kaip bus indeksuojami matematikos A lygio pirmojo patikrinimo rezultatai. Nurodoma, jog mokinių, kurie surinko nuo 0 iki 15 taškų imtinai, patikrinimo rezultatas dauginamas iš 1,25, t. y. didinamas 25 proc. – komisijos vertinimu, 5 iš 20 taškų buvo priskiriami sunkesnėms užduotims, nei tai buvo nurodę užduoties autoriai. Gautas rezultatas suapvalinamas iki vienetų.

Pavyzdžiui, mokinio, kuris surinko 2 taškus, indeksuotas darbo vertinimas sieks 3 taškus, surinkusio 15 taškų – indeksuotas rezultatas bus 19. Mokinių, kurie surinko nuo 16 iki 20 taškų imtinai, tarpinio patikrinimo indeksuotas rezultatas bus maksimalus – 20 taškų. Taigi, kaip matyti iš paskelbtos diferencijuotos rezultatų indeksavimo tvarkos, pridedami papildomi taškai kiekvienu atveju bus skirtingi. Mokiniai, surinkę 4 taškus, papildomai gaus 1 tašką, mokiniai, surinkę 10 taškų – papildomai uždirbs 2 taškus, tie, kas surinko 15 – gaus 3 taškus, surinkę 16 – 4, o geriausiai susitvarkę su užduotimis ir visas jas išsprendę – negaus jokių papildomų taškų, aiškina tėvai.

„Ar tikrai tokia tvarka atitinka protingumo, teisingumo, lygiateisiškumo principus ir logiką? Ar valstybė, kurios tikslas gerbti, užtikrinti ir garantuoti vaiko teises ir teisėtus lūkesčius, turi teisę diskriminuoti vaikus ir visiškai nepagrįstai perskaičiuoti jų egzamino rezultatus pagal nepagrįstą ir niekaip nepaaiškinamą indeksavimo tvarką?“, – klausia tėvai.

Tėvai prašo dviejų dalykų:

1. „nedelsiant pakeisti priimtą matematikos A lygio pirmojo tarpinio patikrinimo rezultatų indeksavimo tvarką, nustatant ne procentinį papildomų taškų suteikimą, o skiriant vienodą papildomų taškų skaičių visiems mokiniams, nepriklausomai nuo to, kokį taškų skaičių jie surinko patikrinimo metu. Papildomi taškai gali būti pridedami šiais metais arba jau prie galutinio baigiamojo egzamino rezultato, susumavus abejų tarpinių patikrinimų ir galutinio egzamino rezultatus. Tokia tvarka, anot jų, užtikrintų visų vaikų lygias teises ir teisėtus lūkesčius, protingumo ir teisingumo principus bei garantuotų sąžiningą konkurenciją baigus mokyklą.
2. Nurodome, jog tuo atveju, jeigu iki gegužės 1 d. atsakingi asmenys nepriims sprendimų dėl prašyme nurodytos tvarkos pakeitimo, nedelsiant kreipsimės į administracinės kompetencijos teismą su skundu dėl sprendimų, kuriais indeksuoti vertinimo rezultatai, teisėtumo ir panaikinimo“.

Viena iš kreipimosi iniciatorių Inga Daunoravičienė pasakojo, kad jos pačios sūnus per matematikos A lygio tarpinį patikrinimą surinko maksimalų dvidešimties taškų įvertinimą. Ir mama visiškai tikra, kad jis to vertas.

„Aš matau, kaip jis sunkiai dirba visus mokslo metus, ne tik šiuos, bet ir praeitus, labai stengiasi, ir tikrai tas krūvis, namų darbai, didžiulis. Natūralu, kad tokie vaikai, stipriai besiruošiantys, labai daug laiko praleidžiantys prie mokslų, jie ir surinko tuos dvidešimt taškų“, – teigė I. Daunoravičienė.

Labai panašius rezultatus gavo ir kito jaunuolio bendramoksliai iš Vilniaus licėjaus. Net pusė, 45 jų, surinko 19-20 taškų.

„Vadinasi, tai yra įmanoma. Mes, tėvai, taip ir vertiname, kad tam ir buvo papildomos kelios sudėtingesnės užduotys, kad išsidiferencijuotų vaikus pagal gebėjimus, ne visi gali surinkti dvidešimt taškų. Jeigu surinkai dvidešimt, vadinasi, šaunuolis, esi to vertas. (…)

O dabar, po tos tvarkos, paaiškėjo, kad visi tie, kurie vidutiniškai surinko po penkiolika, šešiolika ar septyniolika taškų, tai – didesnė dauguma, kuri nesusidorojo su sunkiomis užduotimis, nes jų lygis yra akivaizdžiai prastesnis, dabar sulyginami su visais tais stipriaisiais vaikais“, – kalbėjo I. Daunoravičienė.

Vienuoliktoko mama atkreipė dėmesį, kad tie balai yra svarbūs vaikų ateičiai.

„Nėra taip, kad mums dabar labai gaila to pažymio, kad kitas vaikas jį gaus. Bet tai juk yra rezultatas, kuris lems, ar paskui įstosi į universitetus? Juk visi konkuruoja tarpusavyje, ir kiekvienas balas gali būti svarbus. Tai, kad vieniems yra dalinamos dovanos, o kiti vargu ir savo darbu išsikovojo tą dvidešimt, tai yra labai didelė neteisybė“, – įvertino I. Daunoravičienė.

Vienuoliktoko mama pastebėjo, kad sprendimų priėmėjai dabar tvarką keičia, kaip jie nori.

„Teisės aktai nereglamentavo, kad gali pridėti balų. Tai mes ir sakome, kad, jeigu jau daro, ką nori, tai padaryti galima ir kitaip. Galima tuos balus pridėti gale egzamino. Galbūt tie vaikai, kurie šiandien gavo dvidešimt, gal jiems tie papildomi balai būtų pravartūs ateityje, kad prisikauptų iki šimtuko.

Visi tie , kurie dabar gavo dvidešimt, jie visi pretenduoja gauti šimtukus. Jų toks tikslas. Jie mokosi, jie stos į stiprius užsienio universitetus, ir jiems labai svarbūs tie balai“, – aiškino I. Daunoravičienė.

Pašnekovė dabartinę tvarką įvardijo kaip neteisybę ir vaikų diskriminaciją.

„Skauda dūšią už vaikus, kurie nusipelnė turėti aukščiausius balus, nes jie dirbo“, – sakė I. Daunoravičienė.

Tačiau ji pabrėžė, kad tai, apie ką kalba skundą pasirašę tėvai, svarbu ne tik geriausiai besimokantiems, bet ir visiems likusiems.
Tuo labiau, kad nei tėvams, nei mokytojams jos aplinkoje visiškai neaiški ir indeksavimo tvarka, kodėl apskritai pasirinkta dauginti rezultatą būtent iš 1,25.

„Kodėl būtent 1,25 ? (…) Tarkime, fiziką jie visiškai kitaip perskaičiavo. Jie žiūrėjo, kurį uždavinį vaikas galėjo išspręsti. Jeigu buvo tie uždaviniai, kur sprendė, ir blogą atsakymą gavo, ir antrame uždavinyje panaudojo blogą atsakymą, jie pažiūri: jei tavo sprendimas geras, užskaito. Kiekvieno vaiko darbas buvo peržiūrėtas“, – aiškino I. Daunoravičienė.

Nepaisant nusivylimų, nei pati vienuoliktokų mama, nei jos aplinkos mamos, nepritartų tarpinių patikrinimų rezultatų anuliavimui.

„Vaikai jau išsilaikė, jie stresą patyrė. Pas mus vaikai labai gerai mokosi ,todėl visi egzaminai buvo gerai išlaikyti. (...) Bet, kai prasidėjo šitas visiškai nesuprantamas ir nepagrįstas indeksavimas, ir mes tada jau pasakėme, kad reikia kažką daryti, nes visiškai neaišku, kur tas gali nuvažiuoti“, – sakė I. Daunoravičienė.

Švietimo mokslo ir sporto ministerija savo komentare įvertino, kad „indeksavimo sistema parengta kompetentingų profesionalų ir yra korektiška“.

„Indeksuojama atsižvelgiant į tai, kiek užduočių buvo per sudėtingos“, – teigiama ministerijos atsiųstame komentare.

Ministerija paaiškino, kad indeksuoti mokinių rezultatus pasiūlė ministro suburta ekspertų komisija.

„Ji nustatė, kad matematikos B kurso užduotys, už kurias skiriama 7 iš 20 taškų, užduočių autorių buvo priskiriamos žemesniam pasiekimų lygmeniui, nei suburta ekspertų komisija priskyrė. Taigi dėl to mokiniams trūko laiko, jie nukentėjo. Anot komisijos, per sunkių užduočių matematikos A lygio patikrinime taip pat buvo, jų vertė – 5 taškai iš 20. Būtent šiuo kriterijumi vadovaudamasi ekspertų komisija ir pasiūlė indeksavimo koeficientus atitinkamai 1,35 ir 1,25“, – teigiama „Delfi“ atsiųstame paaiškinime.";https://www.delfi.lt/news/daily/education/vienuoliktoku-tevai-kreipesi-i-valstybes-vadovus-nesulauke-sprendimu-kreipsis-i-teisma-96308989;2024
Pagerėjo aštuntokų lietuvių kalbos žinios, bet suprastėjo matematikos rezultatai;2024-04-13 11:08:00;"Aštuntos klasės mokinių lietuvių kalbos ir literatūros (skaitymo) rezultatų vidurkis šiais metais siekia 70,2 proc., kai 2023 metais buvo 67,5 proc. Matematikos rezultatų šiemet vidurkis yra 42,6 proc., kai 2023 metais siekė 48,7 proc.

Kaip teigia NŠA, matematikos patikrinime mokiniams geriausiai sekėsi skaičiai ir skaičiavimai bei geometrija ir matavimai, sudėtingiausia buvo problemų sprendimo sritis.

Lietuvių kalbos ir literatūros (skaitymo) patikrinimo rezultatai parodė, kad aštuntokams geriausiai sekėsi rasti informaciją ir interpretuoti, prasčiau – vertinti ir daryti tiesiogines išvadas.

Taip pat lietuvių kalbos patikrinimą laikiusiems mokiniams gerai sekėsi suprasti teksto visumą, išskirti veikėjus ir objektus. Sudėtingiau buvo dėl teksto pobūdžio ir kalbinės raiškos, nuomonės ir požiūrių.

„Šių metų lietuvių kalbos ir literatūros rezultatus į viršų kilstelėjo šiek tiek didesnis aukštesnįjį ir pagrindinį pasiekimų lygius pasiekusių mokinių skaičius. Tuo tarpu matematikoje įvyko atvirkščiai: dėl mažesnės pasiekusiųjų aukštesnįjį ir pagrindinį pasiekimų lygius mokinių dalies rezultatai žemesni. Nedidelį kilimą lyginant su praėjusiais metais rodo ir mokinių gimtųjų kalbų skaitymo rezultatai“, – NŠA pranešime patikrinimo rezultatus apibendrina agentūros direktorius Aidas Aldakauskas.

Antrus metus iš eilės aštuntokų žinių patikrinimo pasiekimai įvertinti ne tik taškais: kiekvienam dalyviui priskirtas atitinkamas pasiekimų lygis – nepasiektas patenkinamas, patenkinamas, pagrindinis arba aukštesnysis.

Nepasiekus patenkinamo pasiekimų lygio mokiniams devintoje klasėje bus sudaromas individualus jų mokymosi pasiekimų gerinimo planas.

Lietuvių kalbos ir literatūros (skaitymo) patikrinime aukštesnįjį lygį pasiekė 21,1 proc. (2023 m. – 15,2 proc.) aštuntokų, pagrindinį lygį – 57,2 proc. (2023 m. – 58,4 proc.), patenkinamą lygį pasiekė – 21,3 proc. (2023 m. – 25,6 proc.). Nepasiektu patenkinamu lygiu buvo įvertinta 0,5 proc. (2023 m – 0,8 proc.) mokinių.

Matematikos patikrinime aukštesnįjį lygį pasiekė 4,6 proc. (2023 m. – 5,2 proc.) aštuntokų, pagrindinį lygį – 35,4 proc. (2023 m. – 35,0 proc.), patenkinamą – 49,8 proc. (2023 m. – 50,1 proc.). Patenkinamo lygio nepasiekė 10,2 proc. (2023 m. – 9,7 proc.) mokinių.

Aštuntokai taip pat laikė gimtosios kalbos (baltarusių, lenkų ar rusų) žinių patikrinimą.

Aukštesnįjį lygį jame pasiekė 22,1 proc. (2023 m. – 24,2 proc.) aštuntokų, pagrindinį lygį – 68,5 proc. (2023 m. – 67,9 proc.), patenkinamą lygį pasiekė – 8,5 proc. (2023 m. – 7,2 proc.). Nepasiektu patenkinamu lygiu buvo įvertinta 0,9 proc. (2023 m – 0,7 proc.) mokinių.

NŠA  duomenimis, aštuntos klasės Nacionalinio mokinių pasiekimų patikrinime (NMPP) dalyvavo daugiau nei 28,8 tūkst. mokinių.

Nacionaliniai mokinių pasiekimų patikrinimai 8 klasėje vyksta kasmet nuo 2012 metų.

Jų tikslas – suteikti objektyvią informaciją mokykloms, jų savininkams apie ugdymo proceso rezultatus ir jo tobulinimo kryptis. Patikrinimų rezultatai mokytojams, mokiniams ir jų tėvams leidžia objektyviai įvertinti mokinių žinias, gebėjimus ir atitinkamai nukreipti jų pastangas siekiant geresnių rezultatų.";https://www.delfi.lt/news/daily/lithuania/pagerejo-astuntoku-lietuviu-kalbos-zinios-bet-suprastejo-matematikos-rezultatai-120003471;2024
Naujausi gimnazijų reitingai: milžiniški kontrastai ir šokiruojanti egzaminų tendencija;2024-05-08 10:00:00;"Kartu jie pastebi, kad mažosios gimnazijos, neteksiančios teisės mokyti vienuoliktokus-dvyliktokus, sėkmingiau paruošia abiturientus egzaminams nei daugelis didžiųjų gimnazijų, turinčių 100 ir daugiau abiturientų. Bet užkurta reforma mažiesiems negailestinga.

Pagrindinės mokyklos paliktos podukros vietoje: jei pagrindinio ugdymo pasiekimų patikrinimai būtų buvę lemtingi jau šiemet, net 85-iose pagrindinėse mokyklose nuo 40 iki 84 proc. visų dešimtokų nebūtų galėję tęsti mokslų vienuoliktoje klasėje, teigia tyrimo autoriai.

Žurnalas „Reitingai“ atkreipia dėmesį, kad mokyklose vienam mokiniui tenkantis plotas įvairuoja nuo vos 0,82 kv. metrų iki vidutinio dydžio namo – net 140 kv. metrų;

Skirtingose to paties tipo mokyklose mokinio mokymo kaina svyruoja nuo 1,6 tūkst. eurų iki 11,4 tūkst. eurų per metus, teigiama tyrimo apžvalgoje.

Žurnalo „Reitingai“ redaktorius Gintaras Sarafinas konstatavo, kad šiuo metu švietimo sektorius išgyvena krizę.

„Aišku viena, kad šiandien padėtis yra nepavydėtina, ir malkų yra priskaldyta tiek, kad ministro paieškos užsitęsė švelniai tariant ilgokai, nes, kaip viršūnės pripažįsta, sutinkančiųjų nerti į šitą švietimo dilgėlyną nesimato“, – kalbėjo G. Sarafinas.

„Malkų yra priskaldyta tiek, kad ministro paieškos užsitęsė švelniai tariant ilgokai“



Žurnalo redaktoriaus vertinimu, ne savaime visa tai atsitiko.

„Jeigu išsikeliamas tikslas į istoriją įsirašyti kaip mega švietimo reformatoriais, tai negalima teigti, kad tai nepavyko. Net labai pavyko. Kunkuliuoja švietimas, ir mes čia ilgai čiaudėsime, prisiminsime, kas įvyko. Šiandien švietimo sistemoje yra daugybė rusenančių ir net liepsnojančių laužų, ir net nebeaišku, nuo ko pradėti viso šito chaoso pažabojimo ir šiokio tokio aiškumo atkūrimo darbus. Ir šiandien matysite (kandidatų į prezidentus) debatus, bet idėjų ne per daugiausiai“, – konstatavo G. Sarafinas.

„Jeigu išsikeliamas tikslas į istoriją įsirašyti kaip mega švietimo reformatoriais, tai negalima teigti, kad tai nepavyko. Net labai pavyko“



Pasak „Reitingų“ redaktoriaus, šiandien ramybės vieni kitiems linki mokyklų vadovai, jų pavaduotojai, mokytojai, šeimos, jaunuoliai.

„Bet ministerijoje niekas niekam nelinki ramybės. Jie nenusiteikę sustoti. Jie kokį dvidešimtą kartą ketina lipti ant to paties grėblio. Dar nenusėdo purslai dėl tarpinių patikrinimų reformos, bet mūsų laukia nauja reforma. Rugsėjo pirmąją startuoja įtraukiojo mokymo reforma, kuriai, kaip jau beveik įprasta Lietuvoje, lygiai taip pat nepasirengta“, – sakė G. Sarafinas

„Reitingų“ vyriausiasis redaktorius pastebėjo, kad pas mus visos reformos švietime startuoja be rimto pasirengimo.

„Taip buvo elgiamasi ir su naujomis ugdymo programomis, kurias paleido šių metų rugsėjį. Taip buvo elgiamasi su naujų vadovėlių leidyba, kur ir šiandien dar daugybė mokinių mokosi be vadovėlių, nors šiandien jau gegužė. O atsimenate, kaip mums buvo žadėta dėl vadovėlių, kaip jie čia viską paleis per du mėnesius? Taip buvo elgiamasi su tarpininiais patikrinimais. Taip rengiamasi su regionų mokyklų optimizavimu. Čia daugiau kalbame apie 21 mokinio ribą, ir ši reforma palies 70 mokyklų Lietuvoje. Joms gresia iš gimnazijų tapti dešimtmetėmis mokyklomis“, – kalbėjo G. Sarafinas.

Jis atkreipė dėmesį, kad įtraukiojo ugdymo reformai įgyvendinti numatyta 150 mln. eurų.

„Tai yra dideli pinigai. Juos ketinama įsisavinti nuo 2023 m. iki 2028 m., bet, kai reforma yra susaistoma su didelių pinigų įsisavinimu, rezultatai visada būna apgailėtini. Tie milijonai švietime yra tarsi užkeikimas. (...)

Kas atsitinka? Teoriškai pirmoje vietoje visada švietime turėtų būti vaikas. (…) Bet praktiškai Lietuvoje pirmoje vietoje yra pinigai, milijonai, arba, paprastai tariant, jų įsisavinimas. Tai ir yra mūsų nelaimė, nes vaikai atsiduria kokioje septintoje-aštuntoje vietoje. Jeigu pirmoje vietoje yra pinigų įsisavinimas, tai natūralu, kad sistema išsikreipia“, – kalbėjo G. Sarafinas.

Pasak jo, šiuo metu yra sunku aiškiai apibrėžti, kur mes einame švietime.

„Kai tiesiog žingsniuojame visur, arba į niekur., tada tikrai blogai jaučiamės“, – konstatavo G. Sarafinas.

Pasak „Reitingų“ vyriausiojo redaktoriaus, tokiomis aplinkybėmis daugybė mokyklų, kolegijų, universitetų ir profesinių mokyklų tiesiog moja ranka į nesibaigiančias reformas, ir tvarkosi, kaip išmano. Jo vertinimu, tai yra ir gerai, ir nelabai.

„Nors mes matome švietime makro lygmenyje daugybę nesąmonių, mikro lygmenyje turime nuostabių mokyklų – tiek pradinių, tiek progimnazijų, tiek gimnazijų, tiek profesinių, tiek kolegijų, tiek universitetų. Ir tai lemia visai ne nacionalinis lygmuo, tai lemia tų įstaigų aukšto lygio vietinė vadyba, profesionalumas, pačių mokyklų, kolegijų ir universitetų išsikelti tikslai, stiprūs mokytojų kolektyvai, motyvuoti jaunuoliai ir pozityvus šeimų indėlis“, - kalbėjo G. Sarafinas.

Pasak jo, šiandien tas puikias mokyklas jau skaičiuojame dešimtimis.

„Bet šalia to turime ir silpnų mokyklų. Liūdniausia, kad skirtumai tarp silpnųjų ir stipriųjų vis auga, ir jie matuojami kartais“, - sakė G. Sarafinas.

Liūdniausia, kad skirtumai tarp silpnųjų ir stipriųjų vis auga, ir jie matuojami kartais





Žurnalas „Reitingai“ jau vienuoliktą kartą pristato institucinį visų šalies gimnazijų reitingą.

Geriausios atrankinės gimnazijos:

1. Vilniaus licėjus

2. KTU gimnazija

3. Lietuvos sveikatos mokslų universiteto gimnazija

4. Vilniaus jėzuitų gimnazija

5. Klaipėdos „Ąžuolyno“ gimnazija

Geriausios neatrankinės gimnazijos:

1. Klaipėdos licėjus

2. Panevėžio J. Balčikonio gimnazija

3. „Saulės“ privati gimnazija

4. Kauno „Saulės“ gimnazija

5. Telšių Žemaitės gimnazija

Sudarydami gimnazijų reitingą žurnalo analitikai rėmėsi valstybinių brandos egzaminų (VBE), kuriuos abiturientai laikė 2023 vasarą, rezultatais. Bet gimnazijos gavo taškų tik už abiturientus, kurie išlaikė egzaminus ne žemesniais įverčiais nei 36 balai.

Kadangi lietuvių kalbos bei matematikos VBE rezultatai tampa kertiniai, žurnalo „Reitingai“ žurnalistai parodo, kiek nuošimčių kiekvienos gimnazijos abiturientų bandė laikyti šiuos egzaminus. Jei šiuos egzaminus laikė visi 100 proc. abiturientų, tuomet gimnazija vien už tai, kad leido visiems gimnazistams bandyti laikyti, kad neslepia silpnų mokinių bei savo nepadarytų darbų, gavo po 5 taškus, aiškina reitingų sudarytojai.

Jei abiturientai iš viso nelaikė šių VBE, gimnazija taškų negavo. Pvz.: matematikos egzamino nelaikė nė vienas Alytaus r. Miroslavo, M. Mižigurskajos privačios, Šalčininkų r. Kalesninkų L. Narbuto bei Turgelių P. K. Bžostovskio gimnazijos abiturientas. Pastarųjų dviejų gimnazijų abiturientai, beje, pernai nelaikė ir lietuvių kalbos VBE.



Be to, visus egzaminus pagal tai, kiek jie svarbūs stojant į šalies aukštąsias mokyklas, reitingų sudarytojai suskirstė į tris grupes: už lietuvių kalbos ir literatūros bei matematikos VBE kiekviena gimnazija galėjo daugiausia surinkti – po 16; už anglų kalbą, biologiją ir istoriją – po 10 taškų, o už chemiją, fiziką, IT ir geografiją – po 8 taškus.

Jie taip pat vertino abiturientų gautus šimtukus: kokiai daliai abiturientų tenka vienas 100-ukas. Už šį paramentrą gimnazijos galėjo surinkti daugiausia 10 taškų.

Tradiciškai vertintas ir stojimas į Lietuvos ir užsienio aukštąsias mokyklas. Už didžiausią nuošimtį abiturientų, įstojusių į užsienio šalių aukštąsias mokyklas, gimnazijos surinko 2 taškus; o už didžiausią nuošimtį abiturientų, gavusių valstybės finansuojamas studijų vietas Lietuvos aukštosiose mokyklose, – 10 taškų.

Žurnalo „Reitingai“ reitingavimo projektų vadovė Jonė Kučinskaitė atkreipė dėmesį, kad nuo šių metų ypatingai svarbūs du egzaminai – matematikos ir lietuvių kalbos valstybiniai brandos egzaminai (VBE).

„Jeigu moksleiviai jų neišlaikys, jie negalės įstoti tiek į universitetų, tiek į kolegijų ne tik valstybės finansuojamas, bet ir į valstybės nefinansuojamas vietas“, – priminė J. Kučinskaitė.

Reitingų sudarytojai akcentavo, kad tik devyniose gimnazijose iš maždaug 360-ies gimnazijų visi abiturientai 2023 m. laikė valstybinį matematikos brandos egzaminą (VBE).

Tik devyniose gimnazijose iš maždaug 360-ies gimnazijų visi abiturientai 2023 m. laikė valstybinį matematikos brandos egzaminą



O lietuvių kalbos ir literatūros VBE visi abiturientai laikė tik 25-iose iš 360-ies gimnazijų.

Žurnalo „Reitingai“ analizė rodo, kad absoliučioje daugumoje gimnazijų nuo dešimtadalio iki pusės visų abiturientų nelaiko lietuvių kalbos ir literatūros bei matematikos valstybinių brandos egzaminų, kurie nuo šiemet tapo privalomais.

Jeigu pažvelgsime į 2023-iuosius metus, tai iš 27 479 abiturientų matematikos VBE laikė tik 16 520 (tai yra 60,12 proc. visų dvyliktokų), o lietuvių kalbos VBE – 17 362 (tai yra 63,15 proc. visų abiturientų).

Kiti net nebandė laikyti šių egzaminų, kurie nuo šių metų tapo privalomi visiems, siekiantiems aukštojo mokslo – nesvarbu savomis lėšomis ar valstybės finansuojamoje studijų vietoje, pastebėjo žurnalo „Reitingai“ analitikai.

„Abiturientų, kurie baigė gimnazijas nelaikydami valstybinių brandos egzaminų, o dažnai ir mokyklinių, gimnazijos baigimo pažymėjimas tėra popierėlis, kad jie „išklausė kursą“. Nacionalinės švietimo agentūros duomenimis, net 5945 arba 30 proc. visų 2022–2023 m. m. gimnazijas baigusių jaunuolių nestojo niekur (arba nebuvo priimti). Panaši ir ankstesnių metų statistika“, – teigia „Reitingų“ sudarytojai.

Žurnalo „Reitingai“ reitingavimo projektų vadovė atkreipė dėmesį, kad yra tokių gimnazijų, kur nei vienas mokinys nelaikė arba abiejų šitų egzaminų arba kažkurio vieno.

„Tarkime matematikos egzamino nelaikė nei vienas Alytaus rajono Miroslavo gimnazijos, Marijos Mižigurskajos privačios mokyklos, Kalesninkų Narbuto, Turgelių Bžostovskio gimnazijų abiturientas. Beje, Bžostovskio ir Kalesninkų gimnazijos nei vienas abiturientas nelaikė ir lietuvių kalbos ir literatūros VBE“, – teigė J. Kučinskaitė.

„Reitingų“ vyriausiasis redaktorius sakė, kad ir šiemet nelabai bus kitaip.

„Atrodo, beveik 40 proc. jaunuolių nelaikys matematikos egzamino“, – pastebėjo G. Sarafinas.



Žurnalo „Reitingai“ analitikai pastebėjo, kad dažnai lietuvių kalbos bei matematikos VBE nelaiko gana didelė dalis stambesniųjų mokyklų mokinių.

„Tačiau tai, kad daugybėje didelių gimnazijų nuo dešimtadalio iki daugiau nei pusės visų abiturientų nelaiko VBE, Švietimo, mokslo ir sporto ministerija netraktuoja kaip nekokybės požymio. Priešingai, nekokybės požymiu nurodomas abiturientų skaičius“, – pažymima tyrimo apžvalgoje.

Tad gimnazijos, kurios neturi 21-o dešimtoko jau rugsėjį neteks teisės mokyti vienuoliktokų ir dvyliktokų. Tiesa, 2023 m. bei ankstesnių metų VBE rezultatų analizės rodo, kad daugybė mažų gimnazijų abiturientus valstybiniams brandos egzaminams parengia sėkmingiau nei dalis didžiųjų gimnazijų.

„Bet politikams tai neįdomu, – reforma vyks toliau“, – teigia analitikai.

„Bet politikams tai neįdomu, – reforma vyks toliau“, – teigia analitikai.



Jie atkreipė dėmesį, kad Varėnos rajono Merkinės Vinco Krėvės gimnazija pernai išleido vos 16-os abiturientų laidą. Bet gimnazijų reitinge ji tarp 360-ies šalies gimnazijų yra 35-a. Pernai šioje gimnazijoje visi abiturientai laikė lietuvių kalbos VBE.

Ir ši mažutė gimnazija dalykiniame gimnazijų reitinge (2023 m. gruodį), pagal lietuvių kalbos išmokymo discipliną buvo 13-a šalyje.

Matematikos VBE taip pat laikė visi merkiniškiai. Ir ši nykštukinė gimnazija, pagal abiturientų matematikos pasiekimus yra 56-a šalyje.

Arba, pavyzdžiui, Šilalės rajono Kvėdarnos Kazimiero Jauniaus gimnazija taip pat patenka į geriausių šalies gimnazijų 100–uką. Iš 26 abiturientų net 25 kvėdarniškiai laikė lietuvių kalbos ir literatūros VBE, o matematikos – 23.

Pagal lietuvių kalbos dalykinių reitingų rezultatus (2023 m. gruodį) ši gimnazija buvo 54-a šalyje, o pagal matematikos dalykinį reitingą – 107.

Bet, ar ji išlaikys gimnazijos statusą – nežinia, nes neturi 21-o būsimo vienuoliktoko.

Bet tarkime, Širvintų raj. Gelvonų gimnazija pernai išleido 40 abiturientų, iš kurių  tik 15 proc. laikė matematikos VBE, bet net 83,3 proc. laikiusiųjų matematikos VBE neišlaikė; o lietuvių kalbos VBE laikė vos 17,5 proc.

Arba štai iš 101 Jonavos Senamiesčio gimnazijos abituriento matematikos VBE laikė tik 49,5 proc. (mažiau nei pusė), o lietuvių kalbos – 70,3 proc.

O iš 149 Marijampolės Sūduvos gimnazijos abiturientų matematikos VBE laikė tik 36,2 proc. abiturientų, bet 25,9 proc. neišlaikė; o lietuvių kalbos VBE laikė tik 69,1 proc.

Kalbant apie gimnazijas, pasak „Reitingų“ sudarytojų, svarbu ne tik tai, kaip jaunuoliams sekasi laikyti egzaminus, bet ir tai, kaip jie įstoja į aukštąsias mokyklas.

„Paaiškėjo, kad Lietuva yra didžiulė kontrastų šalis. Turime gimnazijų, iš kurių į aukštąsias mokyklas įstoja 80 ar net 90 proc. visų abiturientų. Bet turime ir tokių gimnazijų, iš kurių į aukštąsias mokyklas įstoja nulis arba vienas, du, trys proc. jaunuolių“, – sakė G. Sarafinas.

Jis pateikė mokyklų, veikiančių tame pačiame mieste pavyzdžių. Tarkime Utenoje veikia trys gimnazijos – Šapokos, Dauniškio ir Saulės.

„Tikriausiai visi sutiksite, kad jos veikia tame pačiame amžiuje, toje pačioje kultūrinėje, socialinėje aplinkoje. Atstumas tarp jų yra maždaug trys kilometrai. (…) Vaikai į šias mokyklas nevežami iš Sibiro, jie yra iš Utenos miesto. Mokytojų kontingentas kiekvienoje šių gimnazijų taip pat nėra kažkaip specialiai pablogintas. Visas šias tris mokyklas prižiūri (…) ta pati savivaldybė“, – paaiškino G. Sarafinas.

Taigi sąlygos yra panašios, tačiau lygis šiose mokyklose, pasak „Reitingų“ vyr. redaktoriaus, skiriasi kaip dangus ir žemė. Pernai iš Utenos Šapokos gimnaziją baigusių abiturientų 62 proc. įstojo į Lietuvos universitetus. Dauguma įstojo į valstybės finansuojamas vietas. Dar 22 proc. įstojo į kolegijas. Taigi iš viso į aukštąsias mokyklas įstojo 84 proc. gimnazijos absolventų. Pasak G. Sarafino, tai yra gražus skaičius net lyginant mokyklas visos Lietuvos mastu.

Tuo metu iš Utenos Saulės gimnazijos tik 4,5 proc. jaunuolių įstojo į Lietuvos universitetus. Vienas jaunuolis įstojo į valstybės finansuojamą vietą, dar vienas – į mokamą vietą.

„Pagal šį rodiklį Šapokos ir Saulės gimnazijos skiriasi trylika kartų“, – sakė G. Sarafinas.

Ir trylika kartų, pasak jo, dar yra mažai.

„Pavyzdžiui, žiūrint į Panevėžio miestą, tai tarp mokyklos, iš kurios mažiausiai vaikų įstojo į aukštąsias mokyklas, ir iš tos, iš kurios daugiausiai įstojo, skirtumai yra dvidešimt kartų. Šiauliuose – devyniolika kartų“, – teigė G. Sarafinas.

Yra ir tokių mokyklų, kur nei vienas mokinys neįstoja į aukštąsias mokyklas, ir tas kartojasi metai iš metų.

„Tokių mokyklų yra Šalčininkų, Širvintų, Vilniaus, Radviliškio rajonuose“, – sakė G. Sarafinas.

Žurnalas „Reitingai“ taip pat atliko tyrimą apie išlaidas vienam mokiniui skirtingose Lietuvos mokyklose. Paaiškėjo, kad jos skiriasi apie penkis kartus.

„Nagrinėjant Lietuvos mokyklų finansavimo aspektus, susidaro įspūdis, kad šios sistemos sumanytojams, strategams ir įgyvendintojams finansinio raštingumo pamokos baigėsi gal antroje klasėje. Nes tokią suveltą, paranormalią ir chaotišką sistemą reikia sugebėti sukurti, ir ji sukurta ir veikia, ir jos niekas neketina keisti, (…) mes ritamės dar žemiau“, – įvertino G. Sarafinas.

Tarkime Vilniaus Pliaterytės progimnazijoje vieno mokinio ugdymas per metus atsieina vidutiniškai 1 611 eurų. Panašiai yra Balsių progimnazijoje – 1 618 eurų. Tuo metu tarkime Panevėžio rajono Dembavos progimnazijoje vieno vaiko ugdymas per metus kainuoja  5 250 eurų.

Dar didesni skirtumai yra gimnazijų grupėje. Tarkime Kauno Jono Jablonskio gimnazijoje vieno gimnazisto mokymas atsieina per metus vidutiniškai 2 050 eurų. O Vilniaus rajono Medininkų šv. Kazimiero gimnazijoje – 11 426 eurus. Skirtumas – 5,5 karto.

„Čia iš principo yra aukso kasyklos, nes šv. Kazimiero Medininkų gimnazija per metus kainuoja 550 tūkst. eurų. Joje mokosi 25 mokiniai. Prie tos mokyklos dar yra prikabintas darželis, kurį lanko 23 vaikai. Susumavus darželinukus su mokiniais ir padalinus pinigus, susidaro 11 400. Bet, jeigu darželinukų nevertintume, tada vienam vaikui – 19 tūkst. per metus. Tokiu atveju vaikas yra net ne auksinis, bet briliantinis“, – sakė G. Sarafinas.

Dar tyrimas parodė, kad pinigų suma su mokymo rezultatais nieko bendro neturi.

„Pinigai yra skiriami šiaip sau Lietuvoje. Pinigai su rezultatais yra du skirtingi stulpai“, – sakė G. Sarafinas.

Savivaldybių TOP penketukas, pagal švietimo rodiklius:

1. Vilnius

2. Kaunas

3. Palanga

4. Šiauliai

5. Kaišiadorys

<...>

Menkiausi mokinių pasiekimai šiose savivaldybėse:

56. Pagėgiai

57. Kazlų Rūda

58. Ignalina

59. Rietavas

60. Kalvarija

„Matuojant tarp savivaldybių, skirtumai yra drastiški, pažangiosios švietimo autsaideres lenkia irgi kartais. Vadinasi, įvairiose savivaldybėse gyvenančių jaunuolių startinės pozicijos irgi skiriasi kartais, ir tie skirtumai nemažėja“, – sakė G. Sarafinas.";https://www.delfi.lt/projektai/studijos/naujausi-gimnaziju-reitingai-milziniski-kontrastai-ir-sokiruojanti-egzaminu-tendencija-120010167;2024
Romualdas Bakutis. Kaip pasiekti, kad mokytis taptų madinga: 10 sprendimų šiuolaikiškai švietimo politikai;2024-09-20 11:06:00;"Pastaraisiais metais švietimo sistema susidūrė su dideliu, bet politiškai ir administraciškai prastai parengtų pokyčių tempu – pareigas paliko du ministrai, daugiau nei pusmetį nepaskirtas nuolatinis Nacionalinės švietimo agentūros vadovas.

Vėluoja pasirengimas naujoms ugdymo programoms, mokyklų nepasiekia nauji vadovėliai, chaotiškai organizuoti tarpiniai patikrinimai, vis dar diskutuojama dėl įtraukiojo ugdymo starto. Švietimo sistemai trūksta ne tik kokybiškos vadybos suvaldant pokyčius, bet ir aiškaus komunikacijos plano įtikinant mokytojų, mokinių, tėvų bendruomenes pokyčių tikslingumu.

Keliame tikslus mokytojams ir mokiniams turėti plačiausias kompetencijas skirtingose srityse, tačiau tarp politikų nesugebame parodyti pavyzdžio ir neišsprendžiame net aprūpinimo bazinėmis priemonėmis klausimų.

Blogiausia, kad, nors reformomis ir naujomis ugdymo programomis siekta patobulinti švietimą, pastarųjų metų įvykiai diskreditavo pačią pokyčių švietime būtinybę.

Švietimas atsidūrė tarp Scilės ir Charibdės – viena vertus, pervargome nuo nuolatinių prastai parengtų reformų vajaus, kita vertus, socialinių ir technologinių pokyčių tempas nemažės ir niekas nelauks, kol susitvarkysime su savo švietimo biurokratija.

Švietimo tikslas mūsų laikais – ne tik įgalinti žmones sukurti daugiau ekonominės vertės, tačiau ir padėti jiems susikurti tvirtus pagrindus tolesniam asmenybės augimui. Jei ankstesniais laikais pabaigta mokykla ar universitetas apibrėždavo žmogaus gyvenimo trajektoriją ir būsimą statusą, tai dabar brandos atestatas ir universiteto diplomas yra kelio pradžia, o sėkmingai tolesnei kelionei būtina mokėti ugdyti charakterį, kelti tikslus ir jų siekti, nepalūžti, ištikus nesėkmei, susiklijuoti tikslams pasiekti reikalingų gebėjimų ir žinių mozaiką iš skirtingų mokslo, meno, filosofijos, praktikos sričių.

Dėl to mokykloje būtina užkurti mokinių norą mokytis. Šiandien nemaža dalis jų skeptiškai žvelgia į mokymąsi, laiko tai nenaudingu dalyku, o tie, kam rūpi, koncentruojasi į egzaminų rezultatus. Taip dingsta mokslo ir pažinimo grožis.

Tokiame kontekste švietimo politikoje dera akcentuoti du esminius tikslus. Pirmiausia – stabilizuoti švietimo sistemą, tęsiant ir iki galo įgyvendinant jau pradėtas strategines reformas, kad jos imtų kurti vertę ir galiausiai atstatytų visuomenės pasitikėjimą švietimo politikos institucijomis.

Stabilizavę švietimo sistemą, turime dėti pagrindus tolesnei švietimo transformacijai ir pasitelkti naujas technologijas, kad mokyklose neliktų industrinės epochos laikams pritaikytų mokymo metodų ir programų, o pati švietimo sistema būtų šiuolaikiška ir integruota į vieną ekosistemą su visais visuomenės ir valstybės sektoriais.

Jei to nepasieksime, vaikai ir toliau galvos, kad juos moko nereikalingų dalykų, o mokytojai neuždirbs tokių atlyginimų, kokių yra verti.

Skaitymas ir matematika – jėga! Baziniai skaitymo gebėjimai ir matematinis raštingumas yra kritiškai svarbūs asmenybės formavimuisi ir ugdymo pasiekimams kitose srityse. Deja, Lietuvoje tik apie pusė gyventojų per metus yra perskaitę bent vieną knygą, tuo tarpu Skandinavijos šalyse – 70 proc. Tarptautiniai PISA mokinių tyrimai taip pat piešia vidutiniokišką vaizdą: pagal penkiolikmečių skaitymo gebėjimus esame 32-oje pozicijoje tarp 81 šalies, o pagal matematinį raštingumą – 29–30-oje vietoje iš 81.

Dar mokykloje ir darželyje turime rasti būdų, kaip skaitymą paversti ne kažkuo atstumiančiu, ko reikia tik mokytojams, o patraukliu užsiėmimu. Tam reikia tiek ugdymo programų kaitos, tiek ir infrastruktūros pokyčių, kuriant šiuolaikiškas skaitymo erdves kiekvienoje mokykloje ir darželyje. Analogiškai, būtina stiprinti matematinio raštingumo rezultatus, nes matematika šiandien persismelkusi į visus mokslus – nuo biologijos iki politologijos ar lingvistikos.

Tam būtinas aukščiausio politinio lygmens dėmesys inicijuojant nacionalinę Vyriausybės programą su tikslinėmis priemonėmis ir tarptautiniais tyrimais (pvz., PISA) pamatuojamais rezultatais.

Jokios tolerancijos patyčioms. Patyčios tarp mokinių ar mokytojų kolektyve griauna viską. Kalbos apie švietimo svarbą ir pašaukimą neturės jokios prasmės, jei mokykla ten besimokantiems ar dirbantiems kels suicidines mintis. Kokią nors patyčių formą 2022 m. patyrė 44 proc. mokinių. Lietuva, pagal UNICEF ataskaitą apie vaikų psichikos sveikatą, užima žemiausią vietą tarp turtingų šalių. Anot 2023 m. publikuoto Pilietinės galios indekso, mokytojų perdegimą ir pervargimą, didelius darbo krūvius, sumaištį keliančias reformas labai svarbiomis problemomis laiko 67–74 proc. mokytojų.

Turime pasiekti, kad mokyklos kasmet vykdytų anonimines mokyklos bendruomenės apklausas, atskleidžiančias tikrąjį patyčių paplitimo mastą. Tai suteiktų galimybę įvertinti realius prevencijos rezultatus bei taikyti tikslinės intervencijos priemones, atliepiant konkrečios mokyklos bendruomenės poreikius.

Nauji darželiai ir mokyklos. Mokymo aplinka ne ką mažiau svarbi nei turinys. Mokykla turi būti šviesi, šiuolaikiška vieta, kurioje norisi leisti laiką. Tokių mokyklų jau yra – pavyzdžiui, Tolminkiemio gimnazija Pilaitėje, – bet jų dar nepakankamai daug, o didmiesčiuose, augant gyventojų skaičiui, apskritai nespėjama steigti naujų mokyklų ir mokiniai priversti mokytis perpildytose klasėse, kur negali gauti jiems reikalingo dėmesio. Vien Vilniuje šiuo metu trūksta daugiau nei 10-ies mokyklų.

Tam būtina aktyviau investuoti į naujų mokyklų plėtrą didmiesčiuose, supaprastinti ir skaitmeninti statybų biurokratiją, tuo pačiu tvarkant mokyklų tinklą regionuose, kad vaikams visoje Lietuvoje būtų prieinamos pačios geriausios mokyklos su naujausiomis laboratorijomis ir visa moderniausia įranga. Turime investuoti į prieinamesnį ikimokyklinį, pradinį ugdymą arčiau namų, o vyresnio amžiaus vaikai kai kuriuose regionuose gali mokytis geresnėse mokyklose užtikrinant jų pavėžėjimą. Galime nustatyti aiškias taisykles iš mokinio perspektyvos, kurios amžiaus grupės mokiniams per kiek laiko būtina pasiekti mokyklą, pavyzdžiui, pradinio ugdymo – daugiausia per 15 minučių; pagrindinio – per 30 minučių; vidurinio – ilgiausiai per 45 minutes.

Proveržis veiklose po pamokų. Aktyvaus laisvalaikio, sveiko gyvenimo būdo skatinimas, tėvų įtraukimas į vaikų neformalaus ugdymo veiklas – geriausias receptas vaikų talentams atskleisti, jų pasitikėjimui savimi ir socialiniams ryšiams ugdyti, taip pat žalingų įpročių prevencijai stiprinti. Šiuo metu neformalaus švietimo veiklose dalyvauja 64 proc. vaikų, nors valdančiosios koalicijos sutartyje užfiksuotas tikslas, kad bent vieną būrelį lankytų 85 proc. vaikų. Tam turime didinti neformalaus ugdymo krepšelį nuo 15–25 eurų sumos iki bent 60 eurų, taip pat užtikrinti sporto erdvių atvirumą ir prieinamumą visuomenei.

Mokyklos be biurokratijos. Gyvename specializacijos amžiuje, tačiau ant mokyklų bendruomenių užkrauname didžiulę administracinę naštą. Teko dalyvauti ne viename susitikime dėl švietimo politikos, kuriame didžiausią pokalbio dalį užimdavo ne klausimai apie ugdymo ar jo turinio problemas, bet būtent įvairūs ūkiniai-administraciniai klausimai, kurie iškildavo mokykloms nesusitvarkant su begaline biurokratine našta ar trūkstant priemonių. Viso to neturi būti. Mokytojai turi mokyti, o ne pildyti ataskaitas ar galvoti, iš kur atsišviesti trūkstamų vadovėlių lapus.

Valstybės lygmeniu būtina iškelti tikslus sumažinti administracinę naštą mokykloms, o taip pat įvykdyti totalinę skaitmenizaciją perkeliant visą mokymosi turinį į skaitmeninę erdvę, aprūpinant mokyklų bendruomenes tam reikalingomis techninėmis priemonėmis ir licencijomis.

Naujas mokytojų karjeros modelis. Šiandien geriausius specialistus prisitraukia privatus sektorius, nes moka konkurencingus atlyginimus ir siūlo patrauklias darbo sąlygas, karjeros perspektyvas be hierarchinių santykių ar mobingo. Švietime turime sukurti kuo panašesnes sąlygas, kad čia rastųsi patys geriausi mokytojai, o jau dirbantys nepasitrauktų. Tam reikia didinti atlyginimus ir atnaujinti mokytojų karjeros modelį, kad jis motyvuotų tobulėti. Mokytojų kilimas pareigose turi priklausyti nuo pasiekimų ir kompetencijų, o skirtingame pareigų lygyje turi skirtis ir atlygis, ir proporcijos tarp skirtingų veiklų (pvz., pasirengimas pamokoms ir jų vedimas, mentoriavimas kitiems kolegoms, metodinės medžiagos rengimas ir pan.). Tuo pačiu turime labiau pasitikėti mokytojais, suteikti jiems teisę parinkti mokymosi būdus, mažinti smulkmenišką priežiūrą.

Švietimo biurokratijos perkrova. Švietimo sistemoje trūksta veikiančio ekspertinio centro. Juo turėjo tapti Nacionalinė švietimo agentūra (NŠA), tačiau šiandien žymią savo veiklos dalį ji įsigyja viešųjų pirkimų būdu. Dėl to susiduriame su prastai paruoštomis reformomis ir ugdymo programomis bei išskaidytos atsakomybės problema. Būtina esminė NŠA reorganizacija ir funkcijų peržiūra, sukuriant gerai veikiantį ugdymo turinio padalinį, kartu užtikrinant ugdymo turiniui reikalingų mokslinių tyrimų finansavimą.

Atviros durys inovacijoms. Į švietimą turime pradėti integruoti dirbtinio intelekto naudojimą, pilotiškai išbandant tai kaip pagalbinę priemonę mokiniui ir pedagogui. Dirbtinis intelektas padės individualizuoti kiekvieno mokinio ugdymą ir diferencijuoti jam skiriamas užduotis. Kai kuriose situacijose juo galima naudotis vertinant mokinių darbus, pateikiant grįžtamąjį ryšį ir tobulėti padedančių užduočių.

Atviri švietimo duomenys – postūmis keistis visiems. Turime siekti ne užverti, bet priešingai – kuo labiau visuomenei atverti švietimo duomenis ir pasiūlyti kuo įvairesnes šių duomenų lyginimo alternatyvas: tiek pagal egzaminų rezultatus, tiek pagal vaikų emocinės gerovės, socialinės įtraukties kriterijus. Be to, būtina išskaidrinti ir švietimo finansų duomenis, kurie šiuo metu yra per daug apibendrinti ir išblaškyti skirtingose ataskaitose. Tai sudarytų galimybę matyti kiekvienos mokyklos mokinių, mokytojų ir kito personalo skaičių, kiek lėšų skiriama įstaigoms pagal atskirus finansavimo šaltinius ir kaip racionaliai jos naudojamos.

Sukdami švietimo sistemą naujovių keliu, turime veikti ryžtingai, bet pamatuotai. Visų pirma, siekdami permainų turime inicijuoti pilotines programas, kurios sudarytų sąlygas vietos lygmenyje išbandyti inovatyviausius projektus, o vėliau pasiteisinusius sprendimus diegti nacionaliniu lygiu. Tai padėtų iš anksto pamatyti įvairių iniciatyvų galimus trūkumus ir sklandžiau įgyvendinti reikalingus pokyčius.";https://www.delfi.lt/news/ringas/politics/romualdas-bakutis-kaip-pasiekti-kad-mokytis-taptu-madinga-10-sprendimu-siuolaikiskai-svietimo-politikai-120051384;2024
Išskirtinai atviras gimnazijos direktorius: papasakojo tai, ką daug kitų mokyklų nutyli;2024-11-10 13:04:00;"„Interviu su mokytojais“ yra „Delfi“ pokalbių su skirtingais šalies pedagogais ciklas, kurio metu žurnalistai apie švietimo aktualijas kalbina profesionalus iš visos šalies. Ciklo tikslas yra pažvelgti į situaciją švietime, ugdymo realijas, darbo su vaikais ir jaunimu specifiką pedagogų akimis.

Atviras ir kritiškas ne tik švietimo strategams, bet ir švietimo sistemos kritikams direktorius pats atvirai pripažįsta – yra gavęs pasiūlymą kandidatuoti į Nacionalinės švietimo agentūros vadovus, bet to nedarė, nes supranta, kad tokio darbo daryti nepajėgtų.

Ne vieną kartą pokalbio metu jis pažymėjo, kad „aš esu subjektyvus“. Tai suprantant, kviečiame skaityti interviu su inžinerinės pakraipos gimnazijos Kaune vadovu dr. D. Žvirdausku.";https://www.delfi.lt/news/daily/education/isskirtinai-atviras-gimnazijos-direktorius-papasakojo-tai-ka-daug-kitu-mokyklu-nutyli-120059673;2024
Naujausi gimnazijų reitingai: išryškėjo liūdna priežastis, kas slypi už prasčiausių rezultatų;2024-12-04 10:00:00;"Šiais metais žurnalas „Reitingai“ geriausiuosius išskyrė pagal dalykus.

Matematikos geriausiai išmoko:

1 Vilniaus licėjus

2 KTU gimnazija

3 Vilniaus jėzuitų gimnazija

4 Vilniaus M. Biržiškos gimnazija

5 Vilniaus Žirmūnų gimnazija

Lietuvių kalbos geriausiai išmoko:

1 LSMU gimnazija

2 Vilniaus licėjus

3. KTU gimnazija

4. Kauno jėzuitų gimnazija

5. Prienų Jiezno gimnazija

Istorijos geriausiai išmoko:

1 Vilniaus licėjus

2 KTU gimnazija

3 Vilniaus jėzuitų gimnazija

4 Vilniaus M. Biržiškos gimnazija

5 Vilniaus Žirmūnų gimnazija

Biologijos geriausiai išmoko:

1 Klaipėdos licėjus

2 Vilniaus licėjus

3 KTU gimnazija

4 Vilniaus M. Biržiškos gimnazija

5 Vilniaus jėzuitų gimnazija

IT geriausiai išmoko:

1 KTU gimnazija

2 Vilniaus licėjus

3 Klaipėdos „Ąžuolyno“ gimnazija

4 Vilniaus A. Puškino gimnazija

5 LSMU gimnazija

Chemijos geriausiai išmoko:

1 Klaipėdos licėjus

2 Jonavos Senamiesčio gimnazija

3 KTU gimnazija

4 LSMU gimnazija

5 Šiaulių J. Janonio gimnazija

Fizikos geriausiai išmoko:

1 Vilniaus J. I. Kraševskio gimnazija

2 Vilniaus licėjus

3 Panevėžio K. Paltaroko gimnazija

4 Mažeikių Gabijos gimnazija

5 Vilniaus M. Biržiškos gimnazija

Anglų kalbos geriausiai išmoko:

1 Vilniaus licėjus

2 KTU gimnazija

3 Vilniaus jėzuitų gimnazija

4. LSMU gimnazija

5. Kauno jėzuitų gimnazija

Geografijos geriausiai išmoko:

1 Vilniaus licėjus

2 Šalčininkų r. Eišiškių gimnazija

3 Vilniaus Valdorfo mokykla

4 Kauno jėzuitų gimnazija

5. Kelmės r. Šaukėnų V. Pūtvio-Putvinskio gimnazija

Šiais metais, pasikeitus švietimo duomenų viešinimo tvarkai, dalykiniame vertinime žurnalas „Reitingai“ pateikia gimnazijų 2024 m. laidos abiturientų laikytų valstybinių brandos egzaminų vidurkius.

„Beje, taip mokyklas pagal dalykus reitinguodavome ir iki 2020 m. Vėliau, nebelikus Nacionalinio egzaminų centro, vėl pasikeitė duomenų skelbimo tvarka. Tad remdavomės Nacionalinės švietimo agentūros pateikiamais viešais pjūviais, kuriuose taip pat atsispindėdavo ir mokinių, laikiusių kiekvieną egzaminą skaičius ir (ne)išlaikiusių duomenys, pagal rėžius“, – teigia žurnalo analitikai.

Tam, kad matytųsi tikslesnis vaizdą, greta kiekvienos mokyklos šių metų vietos yra pateikta  ir praėjusių metų vieta.

„O kadangi „Reitingai“ pastaruoju metu sulaukė aiškinimų, neva kai kurios mokyklos prastai atrodo vertinime tik dėl to, kad jose mokosi daugybė specialiųjų ugdymosi poreikių (SUP) mokinių, kurie nelaiko arba prastai išlaiko VBE, pateikiame duomenis, kiek iš tiesų Lietuvos mokyklų 12-ose klasėse mokėsi SUP jaunuolių“, – teigia „Reitingų“ atstovai.

Tai štai iš 27 242 abiturientų, „Reitingų“ duomenimis, tik 526 jaunuoliai arba mažiau nei 12 proc. turėjo kokių nors SUP. Tuo tarpu nuo šių metų privalomo matematikos VBE nelaikė net 39,28 proc. abiturientų, o iš laikiusiųjų – 10,5 proc. neišlaikė. Privalomo lietuvių kalbos VBE nelaikė – 36,5 proc. abiturientų, o 8,9 proc. laikiusių neišlaikė.

„Ir už jų visų ne SUP slypi, o vaikų apleistumas“, – konstatuoja analitikai.



Žurnalo „Reitingai“ vyriausiasis redaktorius Gintaras Sarafinas piešė liūdną sistemos vaizdą.

„Kalbant labai tiesmukai, švietime buvusieji valdantieji palieka ištisą minų lauką. Kurį aspektą bepakelsi, visur laukia nuožmūs iššūkiai. Ar pajudinsi vadovėlių klausimą, ir šiandien, nors naujų ugdymo programų įsigaliojimo jau praėję kone pusantrų metų, dalis vaikų svarbių disciplinų mokosi be vadovėlių. Ar nagrinėsime patikrinimus ir egzaminus, Jūs neįsivaizduojate, kokie paranormalūs iššūkiai laukia mokyklų. Jos net nedrįsta galvoti, kas jų laukia ateinančių metų birželį, kai tą mėnesį bus ir vienuoliktokų patikrinimai, ir dvyliktokų VBE, tai mokyklose bus kasdieną po vienokį ar kitokį egzaminą ar patikrinimą. Ir, jeigu ta mokykla yra ilgoji gimnazija, tokiu atveju mokyklos neįsivaizduoja, kaip reikės mokyti kitų (nuo pirmos iki dešimtos) klasių vaikus“, – kalbėjo G. Sarafinas.

Pasak „Reitingų“ vyriausiojo redaktoriaus, jūra problemų yra ir kalbant apie įtraukųjį ugdymą.

„Lapkričio mėnesį teko pervažiuoti ir dirbti dvidešimtyje mokyklų, tai keturios skundėsi, kad jau išėjo po mokytoją po trijų mėnesių darbo“, – teigė G. Sarafinas.

Tūkstantmečio mokyklų programa, pasak jo, tampa parodija.

„Priminsiu, kad tikslas buvo su šia programa, skiriant 210 mln. eurų, pagerinti mokinių pasiekimus, o dabar daugiausiai pinigų investuojame į aktų sales, sporto stadionus, sensorinius kabinetus. Tai yra į vadinamą „geležį“, kur sunku įžiūrėti, kad nuo to pagerės mokinių pasiekimai“, – kalbėjo G. Sarafinas.

Kalbant apie mažų mokyklų perspektyvas, pasak „Reitingų“ redaktoriaus, vėl laukia iššūkiai.

„Ar nagrinėsime šios savaitės sprendimus dėl dalykų mokymosi A ir B lygiu? Visur yra sujauktis. Mat jį galas, tegul ta ministerija klejoja, tegul daro tą sujauktį, bet tai paliečia tūkstančius mokinių, tų mokinių tėvų ir mokytojų. Tai kelia didžiulį aukštųjų mokyklų nusivylimą ir pasipiktinimą“, – teigė G. Sarafinas.

Jo vertinimu, tai yra ydinga praktika, kai tarpuvaldžio sprendimai pakenkia daugybės vaikų ateičiai.

„Blogiausia, kad nei kaltų, nei atsakingų nėra ir nebus. (…) Įsivaizduokite, likus pusmečiui iki VBE laikymo, tai yra šią savaitę dvyliktokai sužino, kad, jeigu jie matematiką ir lietuvių kalbą pasirinko mokytis B lygiu, tai jie tarpinius patikrinimus šiemet laikė irgi  B lygiu, ir VBE irgi kitąmet laikys pagal B lygį. Ir jie tik dabar sužinojo, kad jų šansai įstoti į universitetus yra minimalūs, įstoti į prestižines, perspektyvias studijų programas šansai yra jokie, ir tai liečia ne vieną, ne pusantro jauno žmogaus, tai liečia virš dešimties tūkstančių žmonių, nes būtent tarp 11-12 tūkst. jaunų žmonių matematiką tarpinius patikrinimus laikė B lygiu, ir jie nebegali pereiti į A lygį“, – kalbėjo G. Sarafinas.

Pasak jo, universitetų rektoriai vieningai praeitą savaitę pasipiktino, kad taip daroma žala jaunimui, ir išsakė poziciją, kad galva (šiuo atveju – ministerija) nežino, ką daro rankos ir kojos.

„Tai yra nors formaliai Švietimo mokslo ir sporto ministerija skelbia, kad ragina jaunus žmones stoti į inžinerijos, technologijų, gamtos mokslų studijų programas, bet kita ranka ji užkerta kelią jaunuoliams ten stoti. Universitetai jau dabar mato, modeliuodami situaciją, kad stojančiųjų į inžinerijos ir technologijų programas bus mažiau, nors ir šiemet buvo mažai“, – sakė G. Sarafinas.

Žurnalo „Reitingai“ vyr. redaktorius, konstatavo, kad įtraukiojo ugdymo reformai buvo pasirengta itin silpnai, todėl realybė nuo deklaruotų tikslų labai stipriai skiriasi.

„Mokyklose drastiškai skiriasi pagalbos specialistų, pagalbininkų, įrangos, priemonių, pinigų. Tie trūkumai yra didžiuliai ir dirbti su specialiųjų poreikių vaikais, kaip buvo numatyta popieriuose, realiai yra pajėgios mažiau kaip trečdalis šalies mokyklų“, – teigė G. Sarafinas.

Pasak jo, tas atsispindi ir statistikoje. „Reitingų“ pateikiamose lentelėse matyti, kad vienose mokyklose vaikai su specialiaisiais poreikiais sudaro 5 proc., kitose – 15 proc., kitose – 30 proc., dar kitose – 40 ar 45 proc. mokinių. Bet yra ir tokių, kur jų nėra.

„Kai kurios paprastos gimnazijos priima tiek vaikų su spec. poreikiais, kad jos jau panašėja į specialiąsias ugdymo mokyklas. Pavyzdžiui, – Troškūnų mokykla“, – teigė G. Sarafinas.

Jis konstatavo, kad skirtumai, pagal tai, kiek mokyklos priima vaikų su spec. poreikiais, yra drastiški.

„Dėl to, kad mokyklos priima skirtingą kiekį vaikų su spec. poreikiais, jos juda į skirtingą pusę. Tad netolimoje ateityje skirtumai tarp mokyklų mūsų šalyje bus nesuvokiami, nes vienoje lygoje atsidurs mokykla, kurioje vaikai su spec. ugdymo poreikiais sudaro 30 proc., ir visiškai kitoje lygoje – mokykla, kurioje vaikai su spec. poreikiais sudaro vieną ar nulį procentų“, – teigė G. Sarafinas.

„Reitingų“ redaktoriaus vertinimu, blogiausia, kad nėra aišku, kur švietimo strategai mus veda.

„Bent įtraukiojo ugdymo srityje visiškai neaišku net, ko mes siekiame šiandien? Neaišku, kas yra gerai, o kas yra blogai? Ką galime laikyti pavyzdžiu, o ko nebe? Kokios siektinos reikšmės?“, – sakė G. Sarafinas.

Mokyklos, anot „Reitingų“ analitikų, nebuvo ir nebus vienodos.

„Bet ar normalu, kad tame pačiame mieste vos už 2-3 kilometrų viena nuo kitos esančių mokyklų lygis skiriasi 5-6 kartus?“, – kelia klausimą reitingų sudarytojai.

Kartu jie pastebi, kad vaikams iš regionų vis sunkiau pasiekiamos medicinos, odontologijos ar gyvybės mokslų studijos. Daugėja savivaldybių, kurių gimnazistams prestižinės studijos tampa nebeprieinamos.

Kartu atkreipiamas dėmesys į technologinius mokyklų skirtumus: vienose 4-10 laboratorijų, kitose – nė vienos.

Apskritai, kiekviena mokykla – tarsi atskira kunigaikštystė, sako „Reitingų“ analitikai.

„To paties tipo ir panašaus dydžio mokyklose mokytojų atlyginimas gali skirtis 500-600 eurų“, – konstatuoja jie.

Tyrimas atskleidė švietimo įstaigų finansavimo netolygumus. Vienam jaunuolių, besimokančiam kolegijoje, finansuoti skiriama 1,7 karto mažiau lėšų nei profesinėje mokykloje ir 2,5 karto mažiau nei universitetuose. O štai gimnazisto ugdymas yra perpus pigesnis nei darželinuko.

„Reitingų“ sudarytojai atkreipia dėmesį, kad daugėja mokyklų „ant ratų“.

„Mokykla taip fiziškai nutolo nuo mokinių, kad daugiau nei 71,5 tūkst. Lietuvos mokinių mokyklą pasiekia tik geltonaisiais autobusiukais. Dviejuose trečdaliuose šalies savivaldybių vežiojama nuo 31 proc. iki 66 proc. visų mokinių. Bet dėl mokyklų tinklo pertvarkos mokinių vežiojimas dar plis“, – teigiama „Reitingų“ komentare.

Naujoji valdžia užsibrėžė stabdyti nepavykusias švietimo reformas. „Reitingų“ vyriausiojo redaktoriaus vertinimu, reikėtų ne tiek stabdyti reformas, kiek pradėti matyti visumą.

„Kuriant ligšiolines reformas per paskutinis dvejus metus, nebuvo matoma visa švietimo dėlionė. Imant po vieną detalę iš skirtingų dėlionių, sunku sudėlioti logišką ir adekvatų vaizdą“, – komentavo G. Sarafinas.

Pasak jo, pradžioje reikėtų išsigryninti, ko valstybė švietime siekia – bent du, tris tikslus.

„Antras dalykas, ką dar verta daryti, tai pradėti šnekėti su mokyklomis. Kai nuvažiuoji į mokyklas, jos turi jūrą savo pasiūlymų, pastabų, įsivaizdavimų, bet, ką jos sako, kad niekas jų nemato ir negirdi“, – teigė G. Sarafinas.

Pasak jo, jau esamas reformas galima mėginti koreguoti.

„Pavyzdžiui, įtraukiojo ugdymo reforma: nuvažiuoji į puikias mokyklas, sako, kad pas mus yra vaikai su spec. poreikiais, bet jie yra orientuoti į talentus, jie turi Aspergerio sindromą. Ir jie sako, kad „mes galime juos ugdyti, bet, jeigu mums atves mažus gebėjimus turinčius vaikus, tai mes neturime pagalbos specialistų, tai valstybei kainuos brangiai“. Tiesiog reikia įjungti efektyvumo ir racionalumo matą“, – sakė G. Sarafinas.

„Reitingų“ reitingavimo projektų vadovė Jonė Kučinskaitė irgi suabejojo, ar yra įmanoma visas reformas sustabdyti, kai jos jau įsivažiavusios.

„Padarius sprendimą A, reikia žiūrėti, kokios bus pasekmės. Labai abejočiau, ar galima visas reformas sustabdyti. Reikia pagalvoti apie bendrojo ugdymo programų atnaujinimą, nes sakoma, kad tam, kad mokiniai būtų aprūpinti visais vadovėliais, reikia 100 mln. eurų. Per metus vadovėliams skiriama maždaug 10 mln. eurų, tai, kitaip sakant, reikia maždaug 10 metų, kol visų klasių mokiniai bus aprūpinti visais vadovėliais. Kadangi mokiniai mokosi iš senųjų vadovėlių, gal reikėtų pagalvoti, kad nuo kažkurių klasių fiksuojame, kad tarkime penktokai, šeštokai ar kažkurie progimnazistai mokosi pagal atnaujintas bendrojo ugdymo programas, jeigu tas įmanoma, o tie, kurie yra vyresnėse klasėse galbūt galėtų užbaigti ir pagal senąsias programas“, – teigė J. Kučinskaitė.

„Reitingų“ vyr. redaktorius, pridūrė, kad sistemos yra atidirbtos.

„Pavyzdžiui, yra Tarptautinio bakalaureato programa, kuri kas penkerius metus keičia ugdymo programas, bet viskas ruošiama iš anksto. Tarkime, jau dabar pradėtume galvoti, kas bus pakeista 2030 m., be streso ruoštumėmės, rengtume naujas programas, paleistume „pilotus“ keliose mokyklose, paleistume vadovėlius, ir 2030 m. startuotume su naujomis ugdymo programomis, ir nebūtų įtampų ir streso. Čia tiesiog nebuvo pasirengta, buvo skubama įsisavinti ES lėšas“, – teigė G. Sarafinas.

„Reitingų“ atstovai akcentuoja, kad daugybės problemų švietime šaknis yra tai, kad skubama įsisavinti ES lėšas.

„Skubame, negalvojame, mums reikia paimti tuos milijonus, tai juos paimame, o paskui jau mūsų vaikai srebia pasekmes“, – sakė G. Sarafinas.

„Reitingų“ projektų vadovė kartu atkreipė dėmesį, kad, pagal 2020 m. rugsėjį pasirašytą nacionalinį susitarimą dėl švietimo, numatyta, kad nuo 2027 m. 35 proc. visų mokinių bus nukreipti į profesinį ugdymą.

„Turime atkreipti dėmesį, kas iš to, jeigu mes dirbtinai nukreipiame tuos vaikus, ir jie meta tas profesines mokyklas? Dirbtinumas nieko gero neduos. Profesinės mokyklos jau dabar kalba, kad jos nepajėgs priimti tiek mokinių, ypač, jeigu jie nori užbaigti 11 ir 12 klases profesinėse mokyklose. Gimnazijoms stinga mokytojų, profesinėms mokykloms dar labiau stinga mokytojų dalykininkų“, – teigė J. Kučinskaitė.

Kartu ji atkreipė dėmesį, kad nuo 2025 m. mokiniams tampa privalomi PUPP, ir, jeigu neišlaikys patikrinimo, jie negalės toliau mokytis vienuoliktoje klasėje.

„PUPP daug jų atves į profesines mokyklas“, – sakė J. Kučinskaitė.";https://www.delfi.lt/news/daily/education/naujausi-gimnaziju-reitingai-isryskejo-liudna-priezastis-kas-slypi-uz-prasciausiu-rezultatu-120069380;2024
NŠA: bandomuosiuose matematikos pasiekimų patikrinimuose galės dalyvauti aštuntokai ir vienuoliktokai;2025-01-02 11:05:00;"Anot agentūros, abiturientai taip pat galės atlikti bandomąją antros valstybinio lietuvių kalbos ir literatūros brandos egzamino dalies užduotį.

„Dėl akivaizdžios bandomųjų pasitikrinimų naudos, šiemet galimybes dar plečiame ir kviečiame savo gebėjimus bei žinias iki patikrinimų įsivertinti ne tik dešimtokus ir dvyliktokus, bet ir aštuntų bei vienuoliktų klasių mokinius. Gaudami grįžtamąją informaciją, kuriuos uždavinius išsprendė teisingai, kokius gebėjimus parodė ir ką reikėtų dar tobulinti, mokiniai turės galimybę būsimiems patikrinimams ruoštis tikslingiau, pagilinti silpnesnes matematikos žinias. O žinodami, kur sekasi gerai, – labiau pasitikėti savo jėgomis“, – pranešime spaudai cituojamas NŠA vadovas Simonas Šabanovas.

Pirmieji savo matematikos gebėjimus elektroniniame patikrinime pasitikrins aštuntokai. Jau sausio 24 d. jie galės pasitikrinti, kaip yra pasirengę vasario 25 d. vyksiančiam matematikos nacionaliniam mokinių pasiekimų patikrinimui (NMPP).

Tuo metu dešimtos klasės mokiniai tai padaryti galės kovo 5 d. Pastarieji įsivertins savo pasirengimą matematikos pagrindinio ugdymo pasiekimų patikrinimui (PUPP). Atlikę užduotį, kompiuterio ekrane mokiniai iš karto matys, kiek surinko taškų iš automatiškai vertinamų užduočių. Kitą dalį užduočių vertins mokinius mokantys matematikos mokytojai.

Visi vienuoliktokai, pasirinkę laikyti pirmą matematikos valstybinio brandos egzamino dalį, galės dalyvauti bandomajame matematikos mokymosi pasiekimų patikrinime, kuris vyks elektroniniu būdu kovo 6 d. Tuo pačiu metu bus laikomi išplėstinio (A) ir bendrojo (B) kursų bandomieji matematikos pasiekimų patikrinimai. Kovo 20 d. vyks bandomasis patikrinimas ir dvyliktokams, kurie atliks popieriniu formatu pateiktą užduotį.

NŠA duomenimis, pastaruosius kelerius metus ir abiturientai, ir dešimtokai, dalyvavę bandomuosiuose matematikos patikrinimuose, valstybiniame brandos egzamine ir matematikos PUPP vidutiniškai surenka keliais taškais daugiau, nei tie, kurie bandomuosiuose pasiekimų patikrinimuose nedalyvavo.

Bandomojo patikrinimo užduotys atitinka matematikos patikrinimų proporcijas pagal mokymosi kursus, tematiką, tikrinamus gebėjimus ir veiklos sritis.

Abiturientams Nacionalinė švietimo agentūra parengė ir bandomąją antros valstybinio lietuvių kalbos ir literatūros brandos egzamino dalies užduotį. Ją baigiamosios klasės mokiniai galės atlikti sausio 29 d. Mokiniai bandomąją užduotį galės atlikti ir vėliau, jei tą dieną bandomajame patikrinime nedalyvaus.";https://www.delfi.lt/news/daily/education/nsa-bandomuosiuose-matematikos-pasiekimu-patikrinimuose-gales-dalyvauti-astuntokai-ir-vienuoliktokai-120075801;2025
Prieš Nacionalinį mokinių pasiekimų patikrinimą mokyklose – techninių sistemų bandymas;2025-01-06 13:06:00;"„Mokinių pasiekimų patikrinimai prasidės sausio pabaigoje. Jie organizuojami elektroniniu būdu. Siekiant, kad viskas vyktų sklandžiai, rengiamas techninių galimybių bandymas. Jis apims tiek ugdymo įstaigų turimos techninės infrastruktūros, tiek elektroninės testavimo sistemos patvarumo ir patikrinimų vykdymo proceso peržiūrą“, – teigė NŠA vadovas Simonas Šabanovas.

Numatoma, jog bandymo metu mokyklos turės pasitikrinti, ar pagal joms paruoštas instrukcijas tinkamai veikia turima techninė infrastruktūra ir kompiuterinė įranga.

„Techninio bandymo metu nėra būtina patikrinti visus kompiuterius: svarbu pasitikrinti, ar tinkamai pasiekimų vykdymui parengti keli kompiuteriai, turintys skirtingus parametrus, pvz., ar yra instaliuotos visos reikiamos programos, įrenginiai užtektinai galingi, ar nėra jokių kitų gedimų, galinčių sutrukdyti patikrinimą“, – pažymi agentūra.

NŠA teigimu, po bandymo mokyklos bus kviečiamos įsivertinti savo pasirengimo situaciją ir priimti reikiamus techninius, organizacinius ar vadybinius sprendimus, kad būtų tinkamai pasiruošta tikriesiems patikrinimams.

Planuojama, kad tokie techninių galimybių mokyklose bandymai bus rengiami prieš kiekvieną mokinių pasiekimų patikrinimą.

ELTA primena, kad mokykloms pradėjus vykdyti tarpinius vienuoliktokų patikrinimus, NŠA susilaukė kritikos, esą jiems nebuvo tinkamai pasiruošta. Praėjusį balandį laikinai švietimo, mokslo ir sporto ministrė pareigas ėjusi Monika Navickienė pažymėjo, kad tarpinių patikrinimų metu pasigedo NŠA pagalbos mokykloms, susidūrusioms su techniniais nesklandumais.

Dėl tarpinių patikrinimų įgyvendinimo nesklandumų praėjusių metų balandžio pradžioje atsistatydino buvęs švietimo, mokslo ir sporto ministras Gintautas Jakštas. Panašiu metu iš posto pasitraukė ir už tarpinių patikrinimų įgyvendinimą atsakingas viceministras Ramūnas Skaudžius.";https://www.delfi.lt/news/daily/education/pries-nacionalini-mokiniu-pasiekimu-patikrinima-mokyklose-techniniu-sistemu-bandymas-120076667;2025
Prasideda ketvirtokų nacionaliniai pasiekimų patikrinimai: laikys du testus;2025-01-20 14:28:00;"Taip pat šiais metais pirmą kartą tautinių mažumų ketvirtų klasių mokiniai turės galimybę įsivertinti gimtųjų kalbų gebėjimus.

„Nuo šių metų lietuvių kalbos ir literatūros bei matematikos patikrinimuose ketvirtoje klasėje privalo dalyvauti visi mokiniai. Tačiau noriu pabrėžti, kad patikrinimų tikslas – padėti siekti geresnių mokymosi rezultatų įsivertinus mokinių žinias ir gebėjimus, todėl svarbu, kad mokiniai dalyvautų, juolab, kad patikrinimų rezultatai neturi jokios įtakos mokinį keliant į penktą klasę“, – pranešime spaudai cituojamas Nacionalinės švietimo agentūros vadovas Simonas Šabanovas.

Kaip ir ankstesniais metais, NMPP vykdomi elektroniniu būdu. Tačiau šiais metais nauja tai, kad vieno dalyko užduotį visi mokiniai atliks vienu metu. Taip pat šiais metais pailgintas patikrinimams skirtas laikas: ketvirtokai elektroniniams testams atlikti turės vieną valandą.

Svarbiausia informacija apie NMPP užduotis, trukmę, skiriamus taškus, vertinimą ir pasiekimų lygius pateikta NŠA parengtoje atmintinėje, o interneto svetainėje skelbiama medžiaga apie užduočių turinio aspektus.

Siekdama, kad mokinių pasiekimų patikrinimai vyktų sklandžiai, Nacionalinė švietimo agentūra sausio pradžioje mokykloms sudarė galimybę atlikti NMPP vykdymui naudojamos kompiuterinės įrangos ir infrastruktūros bandymą. Jame dalyvavo daugiau kaip du trečdaliai mokyklų, kuriose vyksta pradinis ugdymas. NŠA kreipėsi ir į elektros bei interneto tiekėjus prašydama užtikrinti, kad NMPP vykdymo metu ir būtų užtikrintas sklandus šių paslaugų tiekimas mokykloms.

„Be išankstinio techninių galimybių vykdyti patikrinimus bandymo, mokykloms teiksime įvairiapusę pagalbą ir patikrinimų metu. Budinti agentūros specialistų komanda operatyviai reaguos ir padės spręsti mokykloms kylančius trikdžius. Mokykloms pateikti kontaktai, kuriais galės susisiekti su agentūra“, – teigė Simonas Šabanovas.

Visos NMPP užduotys bus įvertintos automatiškai, elektroninė vertinimo sistema kiekvienam mokiniui užduoties atlikimo lange pateiks įvertinimą taškais. Detalios NMPP dalyvių rezultatų ataskaitos su mokiniams priskirtais atitinkamais pasiekimų lygiais bus pateiktos kiekvienai mokyklai ir savivaldybei. Informaciją tėvams apie vaiko rezultatus teikia mokykla.

Nacionaliniai mokinių pasiekimų patikrinimai vyksta kasmet nuo 2012 m. Jų tikslas – suteikti objektyvią informaciją mokykloms, jų savininkams apie ugdymo proceso rezultatus ir jo tobulinimo kryptis. Patikrinimų rezultatai mokytojams, mokiniams ir jų tėvams leidžia objektyviai įvertinti mokinių žinias ir atitinkamai nukreipti jų pastangas siekiant geresnių rezultatų.";https://www.delfi.lt/news/daily/politics/prasideda-ketvirtoku-nacionaliniai-pasiekimu-patikrinimai-laikys-du-testus-120080168;2025
Lietuvos mokyklose – Nacionalinis mokinių pasiekimų patikrinimas;2025-01-21 06:56:00;"„Nuo šių metų lietuvių kalbos ir literatūros bei matematikos patikrinimuose ketvirtoje klasėje privalo dalyvauti visi mokiniai. Tačiau noriu pabrėžti, kad patikrinimų tikslas – padėti siekti geresnių mokymosi rezultatų įsivertinus mokinių žinias ir gebėjimus, todėl svarbu, kad mokiniai dalyvautų, juolab, kad patikrinimų rezultatai neturi jokios įtakos mokinį keliant į penktą klasę“, – pranešime cituojamas Nacionalinės švietimo agentūros vadovas Simonas Šabanovas.

Anot agentūros, kaip ir ankstesniais metais, NMPP vykdomi elektroniniu būdu. Tačiau šiais metais nauja tai, kad vieno dalyko užduotį visi mokiniai atliks vienu metu. Taip pat šiais metais pailgintas patikrinimams skirtas laikas: ketvirtokai elektroniniams testams atlikti turės vieną valandą.

Visos NMPP užduotys bus įvertintos automatiškai, elektroninė vertinimo sistema kiekvienam mokiniui užduoties atlikimo lange pateiks įvertinimą taškais. Detalios NMPP dalyvių rezultatų ataskaitos su mokiniams priskirtais pasiekimų lygiais bus pateiktos kiekvienai mokyklai ir savivaldybei. Informaciją tėvams apie vaiko rezultatus suteiks mokykla.

Patikrinimai suteikia patikimos, objektyvios informacijos mokyklai, mokiniams ir jų tėvams apie mokymosi pasiekimus, parodo, kur dar reikia pasistengti, į ką labiau atkreipti dėmesį.



Nacionaliniai mokinių pasiekimų patikrinimai vyksta kasmet nuo 2012 m. Jų tikslas – suteikti objektyvią informaciją mokykloms, jų savininkams apie ugdymo proceso rezultatus ir jo tobulinimo kryptis. Patikrinimų rezultatai mokytojams, mokiniams ir jų tėvams leidžia objektyviai įvertinti mokinių žinias ir atitinkamai nukreipti jų pastangas siekiant geresnių rezultatų.

„Patikrinimai suteikia patikimos, objektyvios informacijos mokyklai, mokiniams ir jų tėvams apie mokymosi pasiekimus, parodo, kur dar reikia pasistengti, į ką labiau atkreipti dėmesį“, – teigiama Švietimo, mokslo ir sporto ministerijos (ŠMSM) pranešime spaudai.

NMPP organizuojami nuo 2012 metų. Nuo šiemet jie privalomi visiems ketvirtokams.

Mokinys gali būti atleistas nuo patikrinimų dėl svarbių priežasčių, pavyzdžiui, dėl ligos, ekstremalios situacijos. Tiesa, tokiais atvejais mokinio tėvai tą pačią ar kitą darbo dieną po įvykusio patikrinimo mokyklos vadovui turėtų pateikti prašymą atleisti mokinį nuo dalyvavimo patikrinimuose. Be pateisinamos priežasties patikrinimuose nedalyvavęs mokinys negalės mokytis aukštesnėje klasėje.

Visgi, patikrinimuose pasiektas rezultatas pažymiu nebus vertinamas, jis neturi reikšmės mokinio perėjimui į 5 klasę.

Sausio 30 d. tautinių mažumų kalba besimokantys mokiniai galės pasitikrinti savo gimtosios kalbos skaitymo gebėjimus, šis patikrinimas nėra privalomas.

Vasarį vyks nacionaliniai mokinių pasiekimų patikrinimai aštuntokams.";https://www.delfi.lt/news/daily/education/lietuvos-mokyklose-nacionalinis-mokiniu-pasiekimu-patikrinimas-120080350;2025
Ketvirtokai tikrinasi lietuvių kalbos gebėjimus: ką svarbu žinoti tėvams?;2025-01-21 09:00:00;"Šiais metais nauja tai, kad vieno dalyko užduotį visi mokiniai atliks vienu metu. Taip pat šiais metais pailgintas patikrinimams skirtas laikas: ketvirtokai elektroniniams testams atlikti turės vieną valandą.

Visos NMPP užduotys bus įvertintos automatiškai, elektroninė vertinimo sistema kiekvienam mokiniui užduoties atlikimo lange pateiks įvertinimą taškais. Detalios NMPP dalyvių rezultatų ataskaitos su mokiniams priskirtais atitinkamais pasiekimų lygiais bus pateiktos kiekvienai mokyklai ir savivaldybei. Informaciją tėvams apie vaiko rezultatus teikia mokykla, informavo Nacionalinė švietimo agentūra (NŠA).

Patikrinimuose dalyvaus nei 28 tūkst. ketvirtos klasės mokinių. Kitą savaitę ketvirtokai tikrinsis matematikos gebėjimus. Taip pat šiais metais pirmą kartą tautinių mažumų ketvirtų klasių mokiniai turės galimybę įsivertinti gimtųjų kalbų gebėjimus.

NŠA vadovas Simonas Šabanovas pažymėjo, kad patikrinimai yra privalomi, tačiau jų rezultatai neturės įtakos keliant mokinį į penktą klasę.

„Nuo šių metų lietuvių kalbos ir literatūros bei matematikos patikrinimuose ketvirtoje klasėje privalo dalyvauti visi mokiniai. Tačiau noriu pabrėžti, kad patikrinimų tikslas – padėti siekti geresnių mokymosi rezultatų įsivertinus mokinių žinias ir gebėjimus, todėl svarbu, kad mokiniai dalyvautų, juolab, kad patikrinimų rezultatai neturi jokios įtakos mokinį keliant į penktą klasę“, – pranešime spaudai cituojamas Nacionalinės švietimo agentūros vadovas Simonas Šabanovas.

Siekdama, kad mokinių pasiekimų patikrinimai vyktų sklandžiai, Nacionalinė švietimo agentūra sausio pradžioje mokykloms sudarė galimybę atlikti NMPP vykdymui naudojamos kompiuterinės įrangos ir infrastruktūros bandymą. Jame dalyvavo daugiau kaip du trečdaliai mokyklų, kuriose vyksta pradinis ugdymas. NŠA kreipėsi ir į elektros bei interneto tiekėjus prašydama užtikrinti, kad NMPP vykdymo metu ir būtų užtikrintas sklandus šių paslaugų tiekimas mokykloms.

„Be išankstinio techninių galimybių vykdyti patikrinimus bandymo, mokykloms teiksime įvairiapusę pagalbą ir patikrinimų metu. Budinti agentūros specialistų komanda operatyviai reaguos ir padės spręsti mokykloms kylančius trikdžius. Mokykloms pateikti kontaktai, kuriais galės susisiekti su agentūra“, – teigė S. Šabanovas.

Nacionaliniai mokinių pasiekimų patikrinimai vyksta kasmet nuo 2012 m. Jų tikslas – suteikti objektyvią informaciją mokykloms, jų savininkams apie ugdymo proceso rezultatus ir jo tobulinimo kryptis. Patikrinimų rezultatai mokytojams, mokiniams ir jų tėvams leidžia objektyviai įvertinti mokinių žinias ir atitinkamai nukreipti jų pastangas siekiant geresnių rezultatų, teigia NŠA.

Jeigu Jūsų mokykla arba vaikas susidūrė su nesklandumais patikrinimų metu arba dėl patikrinimų, praneškite apie tai dalia.plikune@delfi.lt";https://www.delfi.lt/news/daily/education/ketvirtokai-tikrinasi-lietuviu-kalbos-gebejimus-ka-svarbu-zinoti-tevams-120080180;2025
Iškilo koalicijos likimo klausimas: pripažįsta, kad ribos – peržengtos;2025-01-26 10:44:00;"Kaip ir kiekvieną savaitgalį, Delfi apžvelgia svarbiausius visos savaitės įvykius.

Šio politinio triukšmo centrinis klausimas yra apie tai, kiek stabilią vykdomąją ir įstatymų leidžiamąją galią turime Lietuvoje, ir, kokios jos tolerancijos ribos vertybiniais klausimais.

Naujoji centro-kairės valdančioji dauguma koalicinėje sutartyje įsipareigojo „visokeriopai remti Ukrainą“, siekiant jos pergalės. Taip pat įsipareigota padėti atstatyti karo nuniokotą šalį.



VGT paskelbus, kad Lietuva krašto apsaugai kasmet turėtų skirti 5–6 proc. nuo BVP, kilo diskusijos, iš kur gauti pinigų gynybai;

Apie grėsmių lygį kalbėjo ir Lietuvoje viešėjęs Vokietijos gynybos ministras Borisas Pistorius. Jis kaip kritinius minėjo 2029-2030 metus;

Koalicijoje taip pat nebuvo ramu – po S. Skvernelio raginimo R. Žemaitaičiui nuvykti į Ukrainą, kilo tikra audra;

Žemaitaitis tikino, kad savo pasisakymu norėjęs atkreipti dėmesį į, pasak jo, Ukrainoje šiuo metu klestinčią korupciją;

Vėl kilo klausimas dėl koalicijos likimo – Linas Kukuraitis sakė, kad tokie koalicijos partnerio pareiškimai yra nepateisinami;

Plačiai aptarinėja buvo ir Baltarusijos opozicionierių iniciatyva savo piliečiams išduoti alternatyvius pasus;

Šią savaitę prasidėjo ketvirtokų nacionaliniai pasiekimų patikrinimai.



Atitinkami įsipareigojimai nugulė ir Vyriausybės programoje – dokumente nurodoma, jog „vienintelis kelias atkurti stabilią ir teisingą taiką Europoje yra kuo greitesnė Ukrainos pergalė Rusijos pradėtame kare, visiškai išlaisvinant visas okupuotas teritorijas ir atstatant teritorinį šalies vientisumą ir suteikiant tvarias saugumo garantijas“.



Tačiau vienas iš koalicijos partnerių, „Nemuno aušros“ lyderis Remigijus Žemaitaitis šią savaitę, paskaitęs britų nacionalinio transliuotojo straipsnį apie sulaikytą pralobusį Ukrainos kariuomenės vyr. psichiatrą Olehą Druzį, pasidarė plačias išvadas, ir viešai ištransliavo žinutes, po kurių visiems kitiems valdančiosios koalicijos partneriams teko aiškintis, kad mūsų valia remti Ukrainos kovą už laisvę nekinta.

Tai bus dar vienas klausimas, kuris guls į koalicinės tarybos darbotvarkę. Ji buvo sukurta tam, kad spręstų sudėtingus klausimus, iškylančius valdančiojoje koalicijoje, derintų pozicijas svarbiais klausimais. Tačiau ji dar nesirinko nuo to laiko, kai užkaito politinės emocijos dėl Seimo vicepirmininko klausimo, Seimo pirmininkui, Demokratų sąjungos „Vardan Lietuvos“ lyderiui Sauliui Skverneliui nesutinkant skirti R. Žemaitaičio Seimo vicepirmininku, kol yra neišspręstų teisinių klausimų.

Po to, kai R. Žemaitaitis feisbuke Ukrainos tema pasišvaistė fraze „karui ir kyšiams pinigų yra, bei taikai ne“, klausimas dėl koalicijos likimo dar kartą tapo aktualus.

Demokratų frakcijos „Vardan Lietuvos“ seniūnas Linas Kukuraitis sakė – tokie koalicijos partnerio pareiškimai yra nepateisinami.

Pasak jo, „aušriečio“ retorika turėtų būti aptarta ir koalicinės tarybos rėmuose. Be to, parlamentaras pripažįsta – vis labiau ryškėjant pamatinėms skirtims su „Nemuno aušra“, „tik laiko klausimas“, kada kažkas iš koalicijos partnerių nebegalės tęsti bendro darbo.

„Aš sutinku, kad tai nepateisinami pasakymai, ir tokie pasisakymai tikrai yra koalicijos klausimas. Nes po tų pasisakymų tada visi turi iš naujo patvirtinti savo įsipareigojimus remti Ukrainą, kai tie įsipareigojimai seniai padaryti. Tai žinoma, kad taip neturi būti, spausti į kampą visos koalicijos ir valstybės neturėtų nei vienas koalicijos partneris – net jeigu jis ir sudaro kažkokią reikšmingą balsų dalį koalicijos sudėtyje“, – pažymėjo jis.

Savo ruožtu Seimo socialdemokratų seniūnas, parlamento Užsienio reikalų komiteto (URK) pirmininkas Remigijus Motuzas irgi pritarė, kad tokie pasisakymai nedaro garbės koalicijai.

„Esame politikai, turime atsakyti už savo žodžius. Aišku, kad tai nedaro garbės visai koalicijai“, – apgailestavo jis.

Seimo pirmininkas ir Lietuvos užsienio reikalų ministras Kęstutis Budrys patarė R. Žemaitaičiui nuvykti į Ukrainą, kad pamatytų padėtį savo akimis. Tačiau pats politikas tam priežasčių nemato. Jis nuo savo žodžių neatsitraukia, tik patikslina, kad nekvestionuoja paramos Ukrainai teikimo svarbos.

„Šiandieną Ukrainai reikia pagalbos ir pagalba turi būti teikiama, bet kas vyksta kariuomenėje ir kas vyksta Ukrainoje su pinigų panaudojimu, tai matome, kad skandalingi atvejai“, – sakė politikas.



Visame šiame politiniame triukšme negalime pamiršti ir svarbiausios šios savaitės temos, susijusios ir su mūsų saugumo tema: Jungtinėse Valstijose pareigas pradėjo eiti 47 prezidentas D. Trumpas, prisaikdintas antrai savo kadencijai.

Šiuo klausimu dėmesio centre atsidūrė ir pačios inauguracijos aplinkybės, kad ji dėl šalčių Vašingtone neįprastai, tik antrą kartą istorijoje, vyko uždarose patalpose. Detaliai buvo išnagrinėtas svečių sąrašas, ir tai, ką signalizavo tai, kad prezidento aplinkoje šią ypatingą dieną žibėjo ultraturtuoliai iš technologijų sektoriaus, tarp kurių buvęs Elonas Muskas dar ir sukėlė sąmyšį per inauguraciją parodytu gestu, primenančiu nacių pasisveikinimą.

Į D. Trumpo inauguraciją buvo pakviesti trys lietuviai. Šalis nares, taip pat ir Europos Sąjungą renginyje atstovavo ambasadoriai, tad dalyvavo Lietuvos ambasadorė JAV Audra Plepytė ir ES ambasadorė JAV Jovita Neliupšienė. Įdomu, kad kvietimą gavo ir verslininkas iš Lietuvos, „Avia Solutions Group“ savininkas Gediminas Žiemelis.

Tam tikrų jautrumų sukėlė inauguracijos fone D. Trumpo pasakymas, kad jis ketina pripažinti tik dvi lytis. Šiuo klausimu viešai pasipiktino tapytojas dr. Algirdas Gataveckas.

Bet svarbiausias mums klausimas išlieka, kiek galime kliautis JAV partneryste savo saugumo klausimais, kokios pozicijos laikykis JAV dėl karo Ukrainos ir santykiuose su Rusija.



Artėjant D. Trumpo inauguracijai, praėjusį penktadienį, Valstybės gynimo taryba (VGT) paskelbė, kad nuo 2026–2030 metų Lietuva krašto apsaugai kasmet turėtų skirti 5–6 proc. nuo BVP. Tai patvirtinusi Valstybės gynimo taryba iš pirmo žvilgsnio pasiuntė labai aiškų signalą sąjungininkams, ypač JAV, dėl atsakingesnio požiūrio į gynybą, o ir sukūrė dilemą valdantiesiems – iš kur rasti tiek pinigų, t. y. daugiau nei dukart daugiau kasmet, nei skiriama dabar. Bet viena liko nepasakyta – o kam tokių lėšų prireikė, regis, staiga, tik laikinai?

Ir nors nei pats prezidentas neslėpė, kad tokios investicijos į krašto apsaugą yra labai svarbios, nes Rusijos keliama grėsmė ir toliau išlieka reali, o ir dauguma valdančiųjų bei opozicijos nei nemėgino priešintis tokiems poreikiams bei argumentacijai – kas dar prieš gerus 5 metus būtų atrodę nesuvokiama – vis dėlto racionalus paaiškinimas ir tokių sumų pagrindimas nebuvo aiškiai išsakytas. Bent jau per pastarąsias dienas.

Padrikas užuominas, kad ženklų finansavimo šuolį lemia saugumo padėtis, pasikeitusi valdančiosios koalicijos sudėtis bei grėsmių suvokimas didesniu nei vien tik deklaratyviu lygiu, o ir karinis patarimas vis dėlto užgožė diskusijos apie finansavimo šaltinius.

Nuostaba, nerimas, viltingi vertinimai, kad 5–6 proc. nuo BVP yra kosmosas, o taip pat ir ginčai dėl to, iš kur gauti papildomus milijardus, neabejotinai yra svarbios dedamosios, siekiant įgyvendinti VGT sprendimą.

Nuolatinės prognozės gali erzinti, bauginti, atbukinti, prie jų galima netgi įprasti, bet kai paskelbiama, kad šalies gynybos biudžetas iš esmės dvigubinamas ir jau nuo kitų metų, pirma mintis neatsitiktinai gali būti apie blogiausią scenarijų.

Tokį jau nesyk buvo įvardiję analitikai, o dabar valdžia jau esą žino, kad jis neišvengiamas, yra netgi numatyta tikėtina data, bet ji slepiama, kad visuomenėje nekiltų panika. Todėl ir desperatiškai ruošiamasi, tiesa? Nebūtinai, savo straipsnyje rašo „Delfi“ žurnalistas Vaidas Saldžiūnas.

Ir nors po 2022-ųjų Rusijos atviros invazijos į Ukrainą Kremliaus karinės ekspansijos grėsmė Lietuvoje nuolat suvokiama, kaip reali, galimai netolimos ateities ar bent jau vidutinėje perspektyvoje, sprendimų priėmėjai nuolat kartoja: nematyti ženklų, kad artimiausiu metu grėstų tiesioginė karinė konfrontacija.

Net jei raminimai tebūtų priedanga tam neišvengiamam juodžiausiam scenarijui, visuomenės noras išgirsti trumpą, aiškiai, kondensuotą žinutę – ar ji būtų gera, ar labai bloga, tuo pat metu pernelyg nesigilinant nei į sprendimų turinį, nei į priežastis, yra viena didžiausių vertinimų klaidų.

Ir nors tarptautinėje žiniasklaidoje Lietuvos VGT sprendimas dėl 5-6 proc. gynybai nuskambėjo pakankamai garsiai, pagrįstai tikintis, kad tai atkreips naujojo JAV prezidento dėmesį, juo labiau, kad tokį skaičių pats Donaldas Trumpas neseniai ir įvardijo, vėlgi, minėtieji procentai reikalingi ne Lietuvos įvaizdžiui, ne pasirodymui, ne D. Trumpui ir netgi ne minėtam juodžiausiam scenarijui už kelių metų. Tad kam?

Paradoksalu, kad šį klausimą tenka kelti, nes atsakymai jau buvo nuskambėję ir ne kartą iš sprendimų priėmėjų. Gal ne taip artikuliuotai, gal nebuvo užfiksuoti žiniasklaidos, nesuvokti visuomenėje, eilinių politikų gretose, bet visi signalai buvo ir tebėra mums prieš nosis. Tereikėjo klausytis.

Apie tai, kad per artimiausius 3–4 metus bus didžiausias iššūkis, kalbant apie gynybos finansavimą, dar pernai metų pradžioje oficialiai kalbėjo tuometinis Krašto apsaugos ministras Arvydas Anušauskas.

Nors iš tikrųjų neoficialiai apie tai kalbėta jau gerokai anksčiau – pristačius visus esamus, suplanuotus, būsimus įsigijimų poreikius, planus ir vizijas, visa tai pristačius sprendimų priėmėjams (tiek valdantiesiems, tiek opozicijai), tapo aiškesnis paveikslas, kodėl būtent artimiausi 3–4 metai taps tokie svarbūs, galimai, netgi kritiniai.



Apie grėsmių lygį kalbėjo ir Lietuvoje viešėjęs Vokietijos gynybos ministras Borisas Pistorius. Jis kaip kritinius minėjo 2029-2030 metus.

„Visi kariniai, Rusiją stebintys ekspertai labai atidžiai stebi įvykius Rusijoje. Būtent tai, kad karo pramonė ten labai vystoma, gaminama daug tankų ir lėktuvų. Tai reiškia, kad auga Rusijos karinės pajėgos. Iki 2026 m. jos išaugs iki 1,5 mln. karių. Mes tai stebime labai atidžiai ir susirūpinę.

Ekspertai taip pat mano, kad V. Putinas 2029-2030 m. gali performuoti savo karines pajėgas, kad sukurtų atitinkamas sąlygas galimam (čia aš dabar tariamąja nuosaka kalbu), teoriškai vertinant, puolimui į kitas valstybes, taip pat net ir į NATO valstybes . Todėl iki to laiko turime užtikrinti savo gynybinius pajėgumus. Ši užduotis, žinoma, kainuoja ir laiko, ir pinigų“, – kalbėjo B. Pistorius per bendrą spaudos konferenciją su Lietuvos krašto apsaugos ministre Dovile Šakaliene.

Kartu jis patikino, kad vokiečių brigados dislokavimo Lietuvoje procesas vyksta pagal planą. Anot jo, į Lietuvą perkeliamų vokiečių karių skaičius auga lygiagrečiai su šalyje kuriama brigadai skirta infrastruktūra.



Į lietuviškų aktualijų centrą vis labiau grįžta diskusijos dėl antros pensijų pakopos reformos, kurią įgyvendinti pasiryžusi socialinės apsaugos ir darbo ministrė Inga Ruginienė. Šioje vietoje į diskusijas aktyviau įsijungė ir prezidentas Gitanas Nausėda, kuris pareiškė nepritariąs siūlymams privalomai į antros pakopos kaupimą įtraukti darbdavius.

Pasisakė ir premjeras Gintautas Paluckas. Jis iš esmės pritaria idėjai, kad iš pensijų kaupimo galima būtų pasitraukti bet kada. Visgi politikas priduria – norint tai padaryti iki pensinio amžiaus, reikėtų susimokėti gyventojų pajamų mokestį (GPM).

„Dėl pensijų bus vykdomi įsipareigojimai, kurie buvo Vyriausybės programoje. Tai automatinio įtraukimo turi nelikti. Galėjimas pasiimti savo pinigus sukakus pensiniam amžiui privalo būti. Tai yra negali būti nukreipta į vieną ar kitą“, – trečiadienį Vyriausybėje žurnalistams teigė G. Paluckas.

„Esu linkęs pasisakyti už pastarąjį variantą (leidžiant bet kada atsiimti pinigus sukauptus fonduose – ELTA). Atitinkamai balansuojant, kad jei pasitraukiama prieš pensinį amžių, tai kad reiktų sumokėti GPM, nes pinigai matomai bus naudojami kažkam kitam.

Ir artėjant prie pensijos, tas mokestis mažėtų. O sukakus pensiniam amžiui nebūtų šio mokesčio“, – aiškino jis.

G. Palucko vedamos devynioliktosios Vyriausybės programoje yra numatyta panaikinti automatinį gyventojų įtraukimą į antros pakopos pensijos fondus.



Plačiai aptarinėja buvo ir Baltarusijos opozicionierių iniciatyva savo piliečiams išduoti alternatyvius pasus, ant kurių vaizduojamas Vytį primenantis simbolis. Premjeras G. Paluckas tokios iniciatyvos nepalaiko.

„Aš prastai vertinu, pasakysiu nuoširdžiai. Pirmiausia todėl, kad mes rizikuojame turėti tokį lygiagretų teisinį reguliavimą, kvazipilietybės klausimus, kuriuos reikėtų kažkaip, matyt, kitaip spręsti arba toks yra lūkestis. Tai, matyt, šito mums tikrai nereikėtų“, – LRT televizijai trečiadienį sakė ministras pirmininkas.

Vidaus reikalų ministras Vladislavas Kondratovičius tikina, kad Lietuva nesvarsto apie Baltarusijos opozicionierių išduodamų „pasų“ pripažinimą.

Apskritai Baltarusijos opozicijos užmojis įžiebė aštrias diskusijas. Jų fone baltarusių istorikas Aliaksandras Paškevičius paaiškino, kad jiems Vytis yra dvasinio pasipriešinimo simbolis.



Šią savaitę dėmesio sulaukė ir Seimo narių pageidavimai vykti į užsienį. Seimo naujokė iš socialdemokratų frakcijos Modesta Petrauskaitė panoro atstovauti Lietuvai Pasaulio vyriausybių aukščiausio lygio susitikime Dubajuje, į kurį gavo kvietimą. Seimo Valdyba, suabejojusi, ar parlamentarė turi tokių įgaliojimų, užspaudė stabdį, ir kreipsis į Užsienio reikalų ministeriją ir Seimo Užsienio reikalų komitetą pasiteirauti, ar parlamentarė gali dalyvauti tokiame renginyje.

Tačiau Seimo valdybai nekliuvo šios parlamentarės, kuri vadovauja Seimo Tarpparlamentinių ryšių su Jungtinių Arabų Emyratais (JAE) grupei, norui Vasario 16-osios proga JAE susitikti su lietuvių bendruomene ir vietos parlamento grupe santykiams su Lietuva.

Valdyba taip pat pristabdė svarstymą prašymo iš Tėvynės sąjungos-Lietuvos krikščionių demokratų frakcijos nario Arūno Valinsko, kuris panoro per Seimo sesiją, kovo 28 – balandžio 13 dienomis, išvykti į Japoniją. A. Valinskas „Delfi“ paaiškino, kad priežastys svarbios ir asmeninės.



Šią savaitę prasidėjo ketvirtokų nacionaliniai pasiekimų patikrinimai. Ketvirtokai prie kompiuterių jau laikė lietuvių kalbos testus. Kitą savaitę, antradienį, bus tikrinami matematikos gebėjimai.

„Nuo šių metų lietuvių kalbos ir literatūros bei matematikos patikrinimuose ketvirtoje klasėje privalo dalyvauti visi mokiniai. Tačiau noriu pabrėžti, kad patikrinimų tikslas – padėti siekti geresnių mokymosi rezultatų įsivertinus mokinių žinias ir gebėjimus, todėl svarbu, kad mokiniai dalyvautų, juolab, kad patikrinimų rezultatai neturi jokios įtakos mokinį keliant į penktą klasę“, – sako Nacionalinės švietimo agentūros vadovas Simonas Šabanovas.";https://www.delfi.lt/news/daily/politics/iskilo-koalicijos-likimo-klausimas-pripazista-kad-ribos-perzengtos-120081317;2025
Ketvirtokai tikrinasi matematikos gebėjimus: dalyvavimas patikrinimuose šiemet privalomas;2025-01-28 09:00:00;"Nacionaliniai mokinių pasiekimų patikrinimai organizuojami nuo 2012 metų, juose dalyvaudavo dauguma mokinių. Nuo šiemet jie privalomi visiems ketvirtokams.

„Nuo šių metų lietuvių kalbos ir literatūros bei matematikos patikrinimuose ketvirtoje klasėje privalo dalyvauti visi mokiniai. Tačiau noriu pabrėžti, kad patikrinimų tikslas – padėti siekti geresnių mokymosi rezultatų įsivertinus mokinių žinias ir gebėjimus, todėl svarbu, kad mokiniai dalyvautų, juolab, kad patikrinimų rezultatai neturi jokios įtakos mokinį keliant į penktą klasę“, – teigė Nacionalinės švietimo agentūros vadovas Simonas Šabanovas.

Švietimo mokslo ir sporto ministerija savo pranešime pažymėjo, kad mokinys gali būti atleistas nuo patikrinimų dėl svarbių priežasčių, pavyzdžiui, dėl ligos, ekstremalios situacijos, tarkime, kai nustatyta ekstremali oro temperatūra, ir pan. Labai svarbu, kad mokinio tėvai tą pačią ar kitą darbo dieną po įvykusio patikrinimo mokyklos vadovui pateiktų prašymą atleisti mokinį nuo dalyvavimo patikrinimuose. Be pateisinamos priežasties patikrinimuose nedalyvavęs mokinys negalės mokytis aukštesnėje klasėje.

Sausio 21 d. ketvirtokai savo mokyklose  tikrinosi lietuvių kalbos ir literatūros skaitymo gebėjimus. Ministerijos teigimu, patikrinimai suteikia patikimos, objektyvios informacijos mokyklai, mokiniams ir jų tėvams apie mokymosi pasiekimus, parodo, kur dar reikia pasistengti, į ką labiau atkreipti dėmesį.

Sausio 30 d. tautinių mažumų kalba besimokantys mokiniai galės pasitikrinti savo gimtosios kalbos skaitymo gebėjimus, šis patikrinimas nėra privalomas.

Vasarį vyks nacionaliniai mokinių pasiekimų patikrinimai aštuntokams.";https://www.delfi.lt/news/daily/education/ketvirtokai-tikrinasi-matematikos-gebejimus-dalyvavimas-patikrinimuose-siemet-privalomas-120081772;2025
Pasitikrinkite, ar esate gudresni už ketvirtoką: paviešintos matematikos patikrinimo užduotys;2025-01-30 08:25:00;"Ją kiekvienas gali išspręsti, ir pasitikrinti, kiek pats taškų surinktų. Kadangi testas yra elektroninis, atsakymas sugeneruojamas iškart. Norintieji atlikti užduotį gali spustelti čia. Užduotis galima skaityti ir baltarusių, rusų ir lenkų kalbomis. Visi testų variantai yra NŠA tinklapyje.

Šių metų naujovė buvo, kad patikrinimuose turėjo dalyvauti visi mokiniai.

Švietimo mokslo ir sporto ministerija savo pranešime pažymėjo, kad mokinys gali būti atleistas nuo patikrinimų dėl svarbių priežasčių, pavyzdžiui, dėl ligos, ekstremalios situacijos, tarkime, kai nustatyta ekstremali oro temperatūra, ir pan. Labai svarbu, kad mokinio tėvai tą pačią ar kitą darbo dieną po įvykusio patikrinimo mokyklos vadovui pateiktų prašymą atleisti mokinį nuo dalyvavimo patikrinimuose. Be pateisinamos priežasties patikrinimuose nedalyvavęs mokinys negalės mokytis aukštesnėje klasėje.Kartu NŠA pažymėjo, kad šie patikrinimai nelems, ar vaikas bus keliamas į penktą klasę.

„Nuo šių metų lietuvių kalbos ir literatūros bei matematikos patikrinimuose ketvirtoje klasėje privalo dalyvauti visi mokiniai. Tačiau noriu pabrėžti, kad patikrinimų tikslas – padėti siekti geresnių mokymosi rezultatų įsivertinus mokinių žinias ir gebėjimus, todėl svarbu, kad mokiniai dalyvautų, juolab, kad patikrinimų rezultatai neturi jokios įtakos mokinį keliant į penktą klasę“, – teigė Nacionalinės švietimo agentūros vadovas Simonas Šabanovas.

Jau įvyko ir matematikos patikrinimas. Tautinių mažumų kalbomis besimokantys ketvirtokai ketvirtadienį tikrinsis savo gimtosios kalbos žinias.";https://www.delfi.lt/news/daily/education/pasitikrinkite-ar-esate-gudresni-uz-ketvirtoka-paviesintos-matematikos-patikrinimo-uzduotys-120082620;2025
Net patyręs matematikas ne iš karto išsprendė šį ketvirtokų patikrinimo uždavinį: pabandykite patys;2025-01-30 18:52:00;"„Padėkite suprasti ir išspręsti užduotį, kuri buvo pateikta 4 klasės mokiniams per šių metų NMPP (nacionalinį mokinių pasiekimų patikrinimą – „Delfi“). Nacionalinė švietimo agentūra, gal jūs žinote, koks atsakymas?“, – feisbuke rašė matematikas Dainius Dzindzalieta.



Matematikas sako, kad, pagal sąlygą, atsakymas yra 2413 arba 4213, bent jis taip suprato.

„Norėdamas išspręsti šį uždavinį, turi suprasti, ką autoriai galvojo kurdami uždavinį.  Aš galvojau, kad jie nori tvarkos pagal duotus veiksmus, o pasirodo, kad po kiekvienu veiksmu jie nori eilės numerio.  (...)Tik iš komentarų supratau, ko norėjo autoriai, bet tai niekaip nesusiję su klausimo formuluote. Kvailumo viršūnė!“, – komentavo D. Dzindzalieta.

Visą ketvirtokų NMPP galima pabandyti spręsti čia.

Klausimų buvo kilę ir po praėjusių metų ketvirtokų matematikos patikrinimo. Žinomas tinklaraštininkas Ričardas Savukynas feisbuke pasidalino jam skaitytojų atsiųsta užduotimi.



„Ketvirtokai surinko 52 kilogramus. Įrašykite skaičių, kiek surinko ketvirtokai? Ai, kad ne taip būtų aišku, padarykim, kad klausimas būtų durnesnis, pripaišykim spalvotų linijų ir paklauskim taip, lyg būtume pasigėrę, tai gal tada ne visi atsakys“, – į sąlygą sureagavo R. Savukynas.



Matematikas D. Dzindzalieta sako, kad tokių nesusipratimų užduotyse yra daugiau.

„Vien kalbant apie šį sezoną, tai ir aštuntokų bandomajame yra užduotis, kur autoriai nežino, kas yra dienos vidutinė temperatūra, ir 12 klasės bandomajame egzamine yra užduotis su neteisingu sprendimu, nes turbūt paleidę patikrinimą suprato, kad nemoka jo spręsti mokykliniu būdu, tai neteisingą sprendimą įdėjo“, – teigė D. Dzindzalieta.

Aštuntokų teste turimas mintyje šis uždavinys.



„Dienos temperatūra yra sinonimas vidutinei paros temperatūrai. Ir apskritai, ką reiškia dienos temperatūra, kai nagrinėji tik rytą, dieną ir vakarą, aš nesuprantu“, – nuoširdžiai stebėjosi D. Dzindzalieta.

Dvyliktos klasės bandomajame egzamine matematikas turėjo mintyje šią užduotį.



„Ji neišsprendžiama mokykliniais metodais“, – komentavo D. Dzindzalieta.

Ketvirtos ir aštuntos klasės patikrinimai, kaip teigiama, nieko nelemia. Jais testuojamas bendras mokinių lygis. Tuo metu nuo valstybinių brandos egzaminų rezultatų priklausys galimybės jaunuoliams stoti į aukštąsias mokyklas. Šiuo atveju turimos mintyje aštuntos ir dvyliktos klasės patikrinimų bandomosios užduotys.";https://www.delfi.lt/news/daily/education/net-patyres-matematikas-ne-is-karto-issprende-si-ketvirtoku-patikrinimo-uzdavini-pabandykite-patys-120082752;2025
Mokytojai skambina varpais: su didžiule problema susidurs ne tik ukrainiečių pabėgėliai, bet ir grįžtantys emigrantai;2025-02-03 05:30:00;O Švietimo, mokslo ir sporto ministerija „Delfi“ atsiųstame komentare teigia, kad „per dvejus trejus metus mokantis Lietuvoje ir gaunant pagalbą, lietuvių kalbą išmokti įmanoma. Norintieji studijuoti ir toliau tęsti mokslus Lietuvoje juk privalės gerai mokėti lietuviškai“.;https://www.delfi.lt/news/daily/education/mokytojai-skambina-varpais-su-didziule-problema-susidurs-ne-tik-ukrainieciu-pabegeliai-bet-ir-griztantys-emigrantai-120083063;2025
Lietuvos mokyklose – nacionaliniai aštuntokų patikrinimai;2025-02-04 06:56:00;"Patikrinimų metu aštuntokai pasitikrins lietuvių kalbos ir literatūros, matematikos bei tautinėms mažumoms skirtus gimtosios kalbos bei literatūros gebėjimus.

„Šiais metais pirmą kartą parengėme aštuntokams bandomąją matematikos užduotį. Džiaugiamės, kad ją atliko 25833 mokiniai. Bandomoji užduotis parodė, kad mokiniai tikrai yra motyvuoti, jiems užteko laiko ją atlikti“, – pranešime cituojamas Nacionalinės švietimo agentūros vadovas Simonas Šabanovas.

Kaip ir ankstesniais metais, NMPP mokyklose bus vykdomi elektroniniu būdu mokyklose. Tiesa, NŠA pažymi, jog bus ir naujovių – vieno dalyko užduotį visi mokiniai atliks tuo pačiu metu.

Nurodoma, jog lietuvių kalbos ir literatūros patikrinimą sudarys trys dalys: skaitymas, teksto supratimas ir literatūros bei kultūros pažinimas, rašymas ir teksto kūrimas bei kalbos pažinimas. Matematikos patikrinime bus pateikta nuo 25 iki 30 uždavinių. Aštuntokai matematikos užduotį turės atlikti per valandą, o lietuvių kalbos ir literatūros bei gimtosios kalbos užduotims bus skiriama 90 min.

Nacionaliniai mokinių pasiekimų patikrinimai vyksta kasmet nuo 2012 m. Jų tikslas – suteikti objektyvią informaciją mokykloms, jų savininkams apie ugdymo proceso rezultatus ir jo tobulinimo kryptis. Patikrinimų rezultatai mokytojams, mokiniams ir jų tėvams leidžia objektyviai įvertinti mokinių žinias ir atitinkamai nukreipti jų pastangas siekiant geresnių rezultatų.";https://www.delfi.lt/news/daily/education/lietuvos-mokyklose-nacionaliniai-astuntoku-patikrinimai-120083729;2025
Priimkite iššūkį: ar jums pavyks įveikti aštuntokų lietuvių kalbos patikrinimą;2025-02-07 09:44:00;"Nacionalinė švietimo agentūra (NŠA) informavo, kad kaip ir ankstesniais metais, NMPP vykdomi elektroniniu būdu mokyklose. Tačiau šiais metais nauja tai, kad vieno dalyko užduotį visi mokiniai atliks vienu metu.

Įsivertinti savo žinias galite paspaudę ČIA.

NŠA priminė, kad lietuvių kalbos ir literatūros patikrinimą sudaro trys dalys: skaitymas, teksto supratimas ir literatūros bei kultūros pažinimas; rašymas ir teksto kūrimas; kalbos pažinimas.

Pasak NŠA, visos NMPP užduotys bus įvertintos automatiškai, elektroninė vertinimo sistema kiekvienam mokiniui užduoties atlikimo lange pateiks preliminarų įvertinimą taškais.

Taip pat NŠA akcentavo, kad nei mokinio surinkti taškai, nei jam priskirtas pasiekimų lygis nėra konvertuojami į pažymį. Informaciją tėvams apie vaiko rezultatus teikia mokykla, gavusi detalias kiekvieno mokinio rezultatų ataskaitas.";https://www.delfi.lt/news/daily/lithuania/priimkite-issuki-ar-jums-pavyks-iveikti-astuntoku-lietuviu-kalbos-patikrinima-120084622;2025
Skelbia ketvirtokų egzaminų rezultatus;2025-02-19 09:31:00;"NŠA duomenimis, patikrinime dalyvavo rekordinis ketvirtokų skaičius: lietuvių kalbos ir literatūros pasiekimų patikrinime – 27518 mokinių, matematikos pasiekimų patikrinime – 27447 mokiniai. Bendrojo ugdymo mokyklose mokosi daugiau kaip 29 tūkst. ketvirtos klasės mokinių.

Tiesa, nuo šių metų lietuvių kalbos ir literatūros bei matematikos patikrinimai ketvirtokams yra privalomi.

Ketvirtokų lietuvių kalbos ir literatūros surinktas šalies taškų vidurkis siekė 18,9 taško iš 25 galimų taškų, o matematikos – 22,5 taško iš 30 galimų taškų.

Lietuvių kalbos ir literatūros NMPP aukštesnįjį lygį pasiekė  25,8 proc. mokinių, pagrindinį lygį – daugiau kaip pusė patikrinime dalyvavusių ketvirtokų, t. y.,  56,4 proc., patenkinamą – 13,0 proc., nepasiekė patenkinamo –  4,8 proc. mokinių.

Aukštesnįjį lygį matematikos NMPP pasiekė 19,9 proc. mokinių, pagrindinį – net  69,6 proc., patenkinamą – 7,8 proc., nepasiekė patenkinamo – 2,6 proc. mokinių.

Mokiniams, nepasiekusiems patenkinamo pasiekimų lygio, penktoje klasėje bus numatytos konsultacijos.

Šiais metais mokiniai, besimokantys mokyklose, kuriose įteisintas mokymas lenkų ir rusų kalba, galėjo atlikti 4 klasės gimtosios lenkų, rusų kalbos ir literatūros nacionalinį mokinių pasiekimų patikrinimą.

Savo vaikų NMPP rezultatus norintys sužinoti tėvai į mokyklas galės kreiptis po vasario 24 d., kai mokyklas ir savivaldybes pasieks detalios ataskaitos apie mokinių rezultatus.

Mokiniams, turintiems specialiųjų ugdymosi poreikių (SUP), ir atlikusiems NMPP užduotis 2025 m. buvo partęstas užduoties atlikimo laikas 50 proc. ​Šiems mokiniams taip pat yra numatyti ir kiti vykdymo, užduoties formos ir vertinimo pritaikymai: švietimo pagalbą teikiantis specialistas galėjo padėti naudotis papildomomis priemonėmis, padėti perskaityti užduotį ir teikti kitą pagalbą; užduoties forma parengta laikantis universalaus dizaino principų. Mokiniams, turintiems SUP, surinkta taškų suma buvo kompensuojama, taikant Nacionalinės švietimo agentūros direktoriaus patvirtintą koeficientą, kuris nustatomas pagal tai, kiek procentų užduoties sudarė nepritaikyta užduotis. ​

Lietuvių kalbos ir literatūros NMPP laikiusių mokinių, kurie turi SUP, gautų taškų vidurkis –– 19,3 iš 25 taškų, matematikos – 23 taškai iš 30.";https://www.delfi.lt/news/daily/lithuania/skelbia-ketvirtoku-egzaminu-rezultatus-120087639;2025
Delfi diena. Ką parodė ketvirtokų žinių patikrinimas ir kaip pasiekti šiaurę sekėsi Mieliauskui?;2025-02-20 12:00:00;"Keliautojas Karolis Mieliauskas vakar sugrįžo iš įspūdingo nuotykio, kur motociklu pasiekė ne tik šiauriausią Europos tašką – Nordkapp – tačiau nukako dar šiauriau ir atsidūrė vos 400 mylių iki šiaurės ašigalio. Apie savo išvyką, aršias oro sąlygas ir pasiruošimą tokiam išbandymui laidoje plačiau papasakos pats Karolis.

„Knyginėjimų“ rubrikoje šįkart „Delfi“ kultūros redaktorė Jūratė Žuolytė pristatys keturias stiprias istorines knygas, kurios liudija tikrų asmenybių istorijas ir aktualiomis neabejotinai išlieka ir iki šių dienų.

Laidos pabaigoje paanalizuosime internetinę prekybą ir išsiaiškinsime e-verslo plėtros galimybes į kitas Baltijos šalis bei Suomiją. Dažnas verslas ieško galimybių prekiauti globaliai, tačiau, galimai, neįvertina, kas slypi čia pat, kaimynystėje. Norint eiti į plačius vandenis, reikalinga solidi patirtis ir atitinkamai didesnis finansinis bagažas, tai yra, visapusiškas pasirengimas susidurti su įspūdinga konkurencija.

Tad domėsimės, kodėl mažesniems ir e-prekyboje daug patirties neturintiems verslams kaimyninės šalys bei Suomija galėtų būti tikrai išmintingas pasirinkimas. „Delfi dienoje“ svečiuosis rinkodaros ekspertė Giedrė Vilkė ir Pigu.lt korporatyvinės komunikacijos vadovė Baltijos šalims Asta Brazaitienė.";https://www.delfi.lt/tv/laidos/delfi-diena/delfi-diena-ka-parode-ketvirtoku-ziniu-patikrinimas-ir-kaip-pasiekti-siaure-sekesi-mieliauskui-120087998;2025
Antradienį vyks nacionalinis aštuntokų matematikos žinių patikrinimas;2025-02-25 06:43:00;"Matematikos patikrinime bus pateikta nuo 25 iki 30 uždavinių. Aštuntokai matematikos užduotį turės atlikti per valandą, o lietuvių kalbos ir literatūros bei gimtosios kalbos užduotims bus skiriama 90 min.

Kaip ir ankstesniais metais, NMPP mokyklose bus vykdomi elektroniniu būdu. NŠA duomenimis, šiais metais patikrinimuose iš viso dalyvaus daugiau nei 29 tūkst. moksleivių.

Vasario pradžioje aštuntokai jau turėjo galimybę pasitikrinti lietuvių kalbos ir literatūros žinias. Tuo metu tautinių mažumų gimtosios kalbos patikrinimas vyks ketvirtadienį.

Nacionaliniai mokinių pasiekimų patikrinimai vyksta kasmet nuo 2012 m. Jų tikslas – suteikti objektyvią informaciją mokykloms, jų savininkams apie ugdymo proceso rezultatus ir jo tobulinimo kryptis. Patikrinimų rezultatai mokytojams, mokiniams ir jų tėvams leidžia objektyviai įvertinti mokinių žinias ir atitinkamai nukreipti jų pastangas siekiant geresnių rezultatų.";https://www.delfi.lt/news/daily/education/antradieni-vyks-nacionalinis-astuntoku-matematikos-ziniu-patikrinimas-120089010;2025
Privačios Vilniaus mokyklos žada išskirtinį ugdymą, tačiau riebiai sumokėti teks ne tik už mokslą;2025-03-07 05:30:00;Pasidomėjome, kiek atsieis privatus ugdymas naujais mokslo metais ir kas išskirtinio siūloma. Pateikiame sąrašą populiarių Vilniaus privačių mokyklų su naujausiais jų kainoraščiais.;https://www.delfi.lt/seima/noriu-i-mokykla/privacios-vilniaus-mokyklos-zada-isskirtini-ugdyma-taciau-riebiai-sumoketi-teks-ne-tik-uz-moksla-120091657;2025
Tamašunienę užplūdo mamų prašymai, pasisakė ir ministrė;2025-03-24 08:16:00;"Nors šie patikrinimai yra privalomi, Nacionalinė švietimo agentūra, jiems vykstant, visada pabrėždavo, kad jie nelemia, ar vaikai bus keliami į penktą klasę.  Švietimo mokslo ir sporto ministrė Raminta Popovienė teigė, kad ministerija svarsto, kaip padaryti, kad tie patikrinimai vaikams keltų mažiau įtampos.

Ketvirtadienį per Seimo Lietuvos valstiečių, žaliųjų ir Krikščioniškų šeimų sąjungos susitikimą su švietimo ministre R. Tamašunienė iškėlė klausimą dėl ketvirtokų nacionalinių patikrinimų.

„Nacionalinis pasiekimų patikrinimas yra privalomas. Kai mokyklos žinojo tą grafiką, jos jam rengėsi, bet tautinių mažumų mokyklos tik lapkritį sužinojo, kad bus privalomas dar ir lietuvių kalbos  „egzaminas“, – pasakojo R. Tamašunienė.

Parlamentarė šiems patikrinimams apibūdinti vartoja žodį „egzaminas“, nors iš tiesų jie tokiais nėra. Bet, pasak Seimo narės, būtent taip juos supranta ir vaikai, ir tėvai.

„Į mane kreipėsi ketvirtokų mamos, kad tai yra perteklinis dalykas. Vaikas supranta, kad tai yra „egzaminas“. Taip tą akcentuoja ir mokykla, nes kažkaip kitaip ir nepaakcentuosi. Būna, kad vaikas per tą „egzaminą“ susimauna tik dėl emocinio streso, ir tai nebūtinai yra tas rodiklis, ką vaikas yra pasiekęs“, – kalbėjo R. Tamašunienė.

Be to, pasak parlamentarės, šie patikrinimai ir jų organizavimas sukuria papildomą krūvį mokytojams, kurie tuo metu atitraukiami nuo pagrindinio savo darbo.

„Mokyklos tą instrumentą naudoja, ir jis pakankamai funkcionalus, bet jis turėtų būti laisvai pasirenkamas. Pavyzdžiui, kaip yra tarptautinis matematikos konkursas „Kengūra“, kur tėvai paskatina vaikus dalyvauti“, – teigė R. Tamašunienė.

Ji ragino pasitikėti mokytojais, kad jie yra suinteresuoti vaikų pasiekimais.

„Dabar atrodytų, kad mokytojai nori kažką nuslėpti, dėl to padarykime tą patikrinimą iš viršaus, ir išsiaiškinkime , kaip yra iš tikrųjų. Tokio tikslo nei vienas mokytojas neturi“, – įsitikinusi R. Tamašunienė.



Švietimo, mokslo ir sporto ministrė R. Popovienė teigė, kad yra svarstoma, kaip padaryti, kad patikrinimai keltų kuo mažiau įtampos.

„Tikrai labai norėtųsi, kad streso mokyklose būtų kuo mažiau. Tas priklauso nuo mūsų visų – ir nuo mokytojų, ir nuo vaikų, ir nuo pedagogų, mokyklos bendruomenės, tėvų. Norėtųsi, kad taip ir būtų.

Kitose Europos šalyse, pati buvau Vokietijoje, tikrai klausiau, kaip vyksta patikrinimai, tai jie vyksta kaip eiliniai kontroliniai. Jie net ir nežino, kad vyksta patikrinimai. Norėtume eiti tuo keliu, apie tai ir diskutuosime“, – teigė R. Popovienė.

Šiais metais nacionaliniame mokinių pasiekimų patikrinime dalyvavo daugiau nei 28 tūkst. ketvirtokų. Jie tikrinosi matematikos ir lietuvių kalbos žinias. Tautinių mažumų mokiniai turėjo galimybę įsivertinti gimtųjų kalbų gebėjimus.

Kaip ir ankstesniais metais, patikrinimai buvo vykdomi elektroniniu būdu.

Nacionaliniai mokinių pasiekimų patikrinimai vyksta kasmet nuo 2012 m. Jų tikslas – suteikti objektyvią informaciją mokykloms, jų savininkams apie ugdymo proceso rezultatus ir jo tobulinimo kryptis. Patikrinimų rezultatai mokytojams, mokiniams ir jų tėvams leidžia objektyviai įvertinti mokinių žinias ir atitinkamai nukreipti jų pastangas siekiant geresnių rezultatų, teigia Nacionalinė švietimo agentūra.";https://www.delfi.lt/news/daily/education/tamasuniene-uzpludo-mamu-prasymai-pasisake-ir-ministre-120095328;2025
Paskelbė šalies aštuntokų patikrinimų rezultatus;2025-03-27 13:16:00;"Patikrinimų metu buvo tikrinami 8 klasės moksleivių lietuvių kalbos ir literatūros (skaitymo) bei matematikos gebėjimai.

Pasak agentūros, aštuntokų lietuvių kalbos ir literatūros (skaitymo) surinktas šalies taškų vidurkis siekė 29,5 taško iš 40 galimų taškų, o matematikos – 23,6 taško iš 40 galimų taškų.

Išanalizuoti patikrinimų rezultatai rodo, kad lietuvių kalbos ir literatūros (skaitymo) NMPP aukštesnįjį lygį pasiekė  20,6 proc. mokinių, pagrindinį lygį – 70,8 proc., patenkinamą – 6,3 proc., nepasiekė patenkinamo –  2,4 proc. mokinių.

Aukštesnįjį lygį matematikos pasiekė  8,4 proc. mokinių, pagrindinį –  55,8 proc., patenkinamą – 22,8 proc., nepasiekė patenkinamo – 13,1 proc. mokinių.

„Matematikos patikrinimą sudarė mažesnis kiekis užduočių, kurios atitinkamai įvertintos mažesniu taškų skaičiumi. Lietuvių kalbos ir literatūros patikrinimui šiemet buvo skirta daugiau laiko atlikti užduotis. Šių metų mokinių rezultatai atspindi pasiekimus pagal atnaujintas ugdymo programas, tad tik ateityje turėsime galimybę lyginti, kaip mokiniams pavyksta pademonstruoti savo gebėjimus pagal keturis pasiekimų lygius. Iki šių metų rezultatai buvo vertinami pagal tris pasiekimų lygius“, – pranešime teigė NŠA vadovas Simonas Šabanovas.

Agentūros duomenimis, šių metų vasarį vykusiuose patikrinimuose dalyvavo 28 905 aštuntokai: lietuvių kalbos ir literatūros (skaitymo) pasiekimų patikrinime – 27 959 mokinių, matematikos pasiekimų patikrinime – 28 049 mokiniai.

Bendrojo ugdymo mokyklose mokosi daugiau kaip 29 tūkst. aštuntos klasės mokinių.";https://www.delfi.lt/news/daily/lithuania/paskelbe-salies-astuntoku-patikrinimu-rezultatus-120097000;2025
Prabilo apie pakeitimus mokyklose – pokyčiai paliestų tūkstančius moksleivių;2025-06-11 13:03:00;"Taip pat aiškėja preliminarus kitų metų ketvirtokų ir aštuntokų nacionalinių mokinių pasiekimų patikrinimų (NMPP) bei dešimtokų pagrindinio ugdymo pasiekimo (PUPP) patikrinimų grafikas.



Švietimo mokslo ir sporto viceministras Jonas Petkevičius per Seimo Švietimo ir mokslo komiteto posėdį teigė, kad tvarkaraščiai buvo suderinti su mokyklų vadovų asociacijomis. Patikrinimai bus vykdomi elektroniniu būdu. Ministerijos žiniomis, mokyklos tam technologiškai pasiruošusios.

„Suplanuota, kad būtų nuosekliau vykdoma. Ketvirtokų patikrinimai – kovo pradžioje, aštuntokų – kovo antroje pusėje, NMPP – gegužės viduryje, ir pakartotinė sesija – birželio mėnesį“, – teigė J. Petkevičius.

Viceministras paaiškino, kad NMPP skirti patikrinti, kaip mokiniai įsisavina mūsų šalies ugdymo programą, dėl to jie nelyginami su tarptautinių tyrimų rezultatais.

„Tačiau matome, kad mūsų mokinių, ypatingai ketvirtokų, pasiekimai pagal Europos bendradarbiavimo ir plėtros organizacijos rodiklius, PISA tyrimuose yra vieni aukščiausių“, – sakė J. Petkevičius.

Taip pat skaitykite



Lygindama apibendrintą informaciją apie mokinių pasiekimus po ketvirtos ir po aštuntos klasės, Švietimo ir mokslo komiteto narė iš Tėvynės sąjungos-Lietuvos krikščionių demokratų partijos Radvilė Morkūnaitė-Mikulėnienė domėjosi, kaip taip atsitinka, kad po ketvirtos klasės  matematikos rezultatai – geresni negu lietuvių kalbos, o po to po aštuntos klasės – apsiverčia.

Nacionalinė švietimo agentūra per komiteto posėdį pateikė tokią informaciją apie ketvirtokų patikrinimo rezultatus.



O šiuose grafikuose matome aštuntokų patikrinimo rezultatus.



Viceministras aiškino, kad vaikams perėjus į pagrindinę ugdymo programą matematikoje prasideda daugiau abstraktesnio mąstymo uždavinių.  „Pradiniame ugdyme yra daugiau konkretesnio mąstymo uždavinių, todėl vaikai paprasčiau įsisavina. Nuo penktos klasės keičiasi matematikos didaktika ir ji tampa abstraktesnė, todėl vaikams sunkiau įsisavinti programas. O lietuvių kalbos mokymo didaktika nesikeičia“, – kalbėjo J. Petkevičius.

Viceministras paaiškino, kad jau atnaujintų mokymo programų dabar dar kartą atnaujinti neketinama, tačiau galvojama, kaip pagerinti mokymą.

„Buvo atnaujintos ugdymo programos, bet į tai ekspertai neatsižvelgė ir tęsiame toliau, tai dabar nebent sekančiame etape, kai po šešerių ir aštuonerių metų bus keičiama programa, reikėtų į tai atkreipti dėmesį. Bet mes užsakėme tyrimus, kaip gerinti didaktiką, kad vaikai geriau įsisavintų programą“, – sakė J. Petkevičius.

Viceministrui taip pat buvo užduotas klausimas dėl tautinių mažumų vaikų pasiekimų. Jis patikino, kad tautinių mažumų lietuvių kalbos mokymas yra suprantama problema ir papriekaištavo, kad nuo 2011 m., kai buvo priimtos Švietimo įstatymo nuostatos, kad lietuvių kalbos tautinių mažumų mokyklose būtų mokoma tiek pat kiek lietuvių, nieko ta linkme nepadaryta.

„Ėmėmės žingsnių, bet matome, kad pirminiai sprendimai drastiškai pridėti pamokas kol kas (...) nepasiteisino ir nusprendėme, kad nėra galimybės įvesti papildomų pamokų nenuimant kito ugdymo. Visuomeniniam vaiko ugdymui yra svarbu ne tik matematika, lietuvių kalba, bet ir menų, lavinamieji dalykai, kad būtų ugdoma visuomeninė asmenybė. Negalime auklėti tik kažkurios siauros srities technokrato“, – aiškino J. Petkevičius.

Pasak viceministro, šiuo metu su Sveikatos apsaugos ministerija derinamos galimybės didinti higienos normą, kas leistų apskritai didinti leistiną pamokų skaičių ir tokiu būdu būtų galima pridėti vieną arba dvi papildomas lietuvių kalbos pamokas per savaitę.

„Pas mus pamokų skaičius per savaitę pradiniame ugdyme yra palyginti mažas. Mokoma 25-26 val., tautinių mažumų mokyklose – iki 31 val., kai pasaulyje daugelyje šalių yra daugiau savaitinių pamokų. Kalbamės dėl higienos normos padidinimo“,  – sakė J. Petkevičius.

Taip pat, pasak viceministro, lenkų kalbos mokyklų mokytojams Vytauto Didžiojo universitete vykdoma kvalifikacijos programa, svarstoma leisti specialius vadovėlius pradinukams.

„Kalbant su tautinių mažumų atstovais, iškilo problema, kad į pirmą klasę atėję tautinių mažumų mokyklų vaikai dažnai šeimose nekalba lietuviškai. Ir jie, pradėjus mokytis iš tų vadovėlių, kurie parengti pirmai klasei vaikams, kurie yra užaugę lietuviškoje aplinkoje,jie jiems yra per sunkūs. Kalbamės su leidėjais apie galimybes išleisti vadovėlius, kuriuose lietuvių kalba būtų pateikiama panašia metodika kaip ir užsienio kalbos pradeda mokyti“, – sakė J. Petkevičius.

Seimo Švietimo ir mokslo komiteto narė Ingrida Braziulienė pasidomėjo specialiųjų poreikių vaikų problematika. Viceministras aiškino, kad Nacionalinė švietimo agentūra buvo įpareigota pasiruošti, kad nacionaliniai patikrinimai atitiktų vaikų galimybes juose dalyvauti.

Nacionalinės švietimo agentūros direktorius Simonas Šabanovas paaiškino, kad mokyklų vadovai, atsižvelgdami į situaciją, remdamiesi Pedagoginės psichologinės tarnybos pažymomis, kiek galėjo, pritaikydavo sąlygas.

„Gali būti skirtas Brailio raštas, pildomas laikas, padėjėjas šalia, tikrai tvirtinome ir darėme. Šiais metais pirmą kartą dešimtos klasės lietuvių kalboje turėjome įgarsinimą, esame vieni pirmųjų Europoje, kurie tai darome. Specialiųjų poreikių vaikai surinko vidurkį arti statistinio vidurkio“, – sakė S. Šabanovas.";https://www.delfi.lt/news/daily/education/prabilo-apie-pakeitimus-mokyklose-pokyciai-paliestu-tukstancius-moksleiviu-120117331;2025
NŠA vadovas apie ištesėtus pažadus, pasikeitusią tvarką ir galimą mokinių stresą;2025-07-01 14:50:00;"Trečiadienį apie 26 tūkst. šalies abiturientų laikė pirmąjį – lietuvių kalbos ir literatūros – egzaminą. Nors dar prieš egzaminą buvo kalbėta apie tam tikrus pokyčius, tačiau, pasak S. Šabanovo, tai buvęs tiesiog priminimas.

„Aš patikslinu, kad jokio pokyčio kaip ir nebuvo, o tik priminimas iš Nacionalinės švietimo agentūros, nes mums rūpi, svarbu, kad viską vienodai suprastume. Tai, kas buvo įsipareigota prieš daugiau nei metus, netgi teisiškai, buvo priminta, kad turėtų būti žinomo autoriaus tekstas ir keli nežinomų. Išgirdę švietimo bendruomenės lūkestį, kad jiems būtų saugiau žinoti ne vieną, bet du, į tai atsižvelgėme. Realiai nei forma, nei pati užduotis nepasikeitė“, – laidoje „Delfi diena“ kalbėjo NŠA direktorius.



Šių metų egzaminų sesija yra išskirtinė tuo, kad pagrindinę egzaminų sesiją sudaro dvi dalys: pirmąją laiko vienuoliktai, o dvyliktokai – antrąją. Taigi pirmoji dalis laikoma specialioje elektroninėje sistemoje, antroji, kaip įprastai, atliekant atspausdintas užduotis.

Taip pat skaitykite



S. Šabanovas plačiau papasakojo apie elektroninės sistemos veikimą ir atsakė į klausimą, ar neiškyla techninių ar kitų kliūčių ir nesklandumų.

„Šią sistemą naudojame kartu su partneriais iš įvairių Europos valstybių ir ją išbandome, dalinamės savo patirtimi. Noriu pasidžiaugti, kad tikrai visą srautą kol kas turime suvaldytą, tai išbandėme ir su nacionaliniais mokinių patikrinimais: ketvirtokais ir aštuntokais, taip pat su dešimtokų pagrindinio ugdymo pasiekimų patikrinimais ir valstybinio brandos egzamino pirmąja dalimi – būtent matematikos egzaminu“, – sakė laidos pašnekovas.

Anot jo, per pirmąjį dalį jokių sistemos sutrikimų neužfiksuota, tačiau priminė ir mokiniams, ir mokytojams, kad joje yra įdiegtas tam tikras dalykas, kuri stebi ir visus veiksmus: ką mokinys tuo metu veikia elektroninėje sistemoje ir prie kompiuterio.

Taip pat skaitykite



„Esame užfiksavę tam tikrų dalykų kelių mokinių veiksmuose ir dėl to tie darbai su viskuo, ką jie ten darė, bus pateikti komisijai ir jie priims sprendimą“, – pabrėžė S. Šabanovas.

Pasak jo, valstybinio brandos egzamino pirmąją dalį šiais metais bus galima perlaikyti pakartotinėje sesijoje, pareiškus tai per 3 darbo dienas.

Dar kalbant apie naujoves, šiais metais siūlomi 3 nauji egzaminai: filosofijos, ekonomikos ir verslumo, inžinerinių technologijų. Ar jie populiarūs?

„Iš naujų egzaminų pats populiariausias yra ekonomikos ir verslumo. Filosofijos ir inžinerinių technologijų nėra tokie populiarūs, bet tikimės, kad jų populiarumas ateityje paaugs, nes, kaip žinome, inžinierių Lietuvai tikrai reikia, o filosofinė mintis irgi svarbi“, – kalbėjo laidos pašnekovas.



Anot jo, vienuoliktokai vidutiniškai laiko po 5 egzaminus, o dvyliktokai – po 4 egzaminus.

„Tai nors sąrašas, atrodo, ir labai ilgas, kai sudedi ir vienuoliktokų, ir dvyliktokų patikrinimus, bet realiai po 5 arba 4 egzaminus išsidėstę per 20-22 dienas. Tai manau, kad tikrai įmanoma juos įveikti ramiai pasiruošus ir neturėtų kilti iššūkių“, – sakė S. Šabanovas.

Jis paklaustas, ar nėra per daug streso vienuoliktoms, kurie egzaminus laikys du metus iš eilės, prisiminė studijų laikus, kai egzaminai laikomi kas pusę metų.

„Tai irgi, matyt, galima vertinti kaip streso dalį. Aš visą laiką sakau, kad geriau yra išskaidyti ir mokytis gabaliukais, atsiskaityti už tą gabaliuką ir toliau žygiuoti. Tai šita kelionė suteikia galimybę, kad ne viskas iš karto, o po truputį atsiskaitai už tam tikrą dalį. Tačiau, kaip visada, yra ir pliusų, ir tam tikrų tobulintinų aspektų. Diskusijos vyksta ir tai mane maloniai nuteikia, kad galime diskutuoti ir pasimatuoti“, – mintimis dalinosi S. Šabanovas.



Numatyta, kad pagrindinės sesijos rezultatai bus paskelbti liepos 16 dieną.

„O tie, kurie nuspręs perlaikyti ir teiks apeliacijas po perlaikymo, tai paskutinė diena yra rugpjūčio 4 diena. Planuojame paskelbti rezultatus, įkelti į sistemą, o, kaip žinome, aukštųjų mokyklų sistema duomenis ir prašymus priima iki rugpjūčio 6 dienos. Tai neturėtų kilti problemų, jeigu bus lūkestis įstoti į Lietuvos aukštąją mokyklą“, – kalbėjo laidos pašnekovas.

Pokalbį galite išklausyti aukščiau pateiktame vaizdo įraše.";https://www.delfi.lt/projektai/studijos/nsa-vadovas-apie-istesetus-pazadus-pasikeitusia-tvarka-ir-galima-mokiniu-stresa-120115630;2025
Sėkmės formulė anglų kalbos egzaminui: ekspertai pasidalino, kas išties veikia;2025-10-11 18:32:00;"Kodėl ekspertai įsitikinę, kad anglų kalbos egzaminų sėkmė slypi pasiruošime, kuris privalo būti nuoseklus? Kas išties padės egzamino dieną jaustis tvirčiau? Apie tai kalbamės su specialistais, kurie vieningai sutaria – anglų kalba gyvenime atveria labai daug kelių, tereikia drąsiai jais žengti.

Nacionalinės švietimo agentūros (NŠA) specialistų teigimu, anglų kalbos valstybinio brandos egzamino užduotys apima ne tik akademinius – skaitymo, rašymo, klausymo bei kalbėjimo įgūdžius, tačiau ir praktinį kalbos naudojimą įvairiose situacijose. Egzamino reikalavimai, užduočių struktūra ir vertinami mokinių gebėjimai orientuoti į bendravimą bei komunikaciją.

„Pavyzdžiui, kalbėjimo dalyje kandidatai pagal pateiktas aktualias temas turi apibūdinti, pasakoti, komentuoti, argumentuoti, dalyvauti dialoguose, reaguoti, palaikyti pokalbį, išreikšti požiūrį. Taip pat jie atlieka klausymo ir skaitymo užduotis, kuriose vertinami tiek realūs kalbos naudojimo, tiek akademiniai įgūdžiai“, – pasakoja agentūros atstovai.

Valstybinis brandos egzaminas šiuo metu reikalauja B2+  lygio gebėjimų, kurie įrodo įgūdžius, leidžiančius naudoti kalbą pažengusiu lygiu, įstatant sugebėjimą analizuoti duomenis, komentuoti statistinę informaciją, komunikuoti pagal realias situacijas.

NŠA ekspertai supažindina, kad užsienio kalbų programos buvo atnaujintos vadovaujantis tarptautiniu BEKM (Bendrieji Europos kalbų matmenys) standartu. Ši sistema yra taikoma visame pasaulyje bei jos pagalba yra vertinamas kalbos mokėjimas švietimo, darbo ir imigracijos kontekstuose.

„Užsienio kalbų mokymasis Lietuvoje apima keturias pasiekimų sritis: supratimą, raišką, sąveiką ir mediaciją. Šie gebėjimai vertinami ir ugdymo procese bei brandos egzamine. Tad mokinių konkurencingumui studijuoti užsienyje, išlaikius egzaminus Lietuvoje, yra sudarytos visos prielaidos“, – aiškina agentūros atstovai.



Specialistai patikina, kad pagal atnaujintą užsienio kalbos programą, mokyklą baigęs mokinys turi būti pasiekęs B2+ kalbos mokėjimo lygį. Pirma egzamino dalis laikoma B2 lygiu, o antroji – B2+ lygiu.

Kalbinami specialistai nurodo, kad valstybinio brandos egzamino ir tarptautinių testų (IELTS, Cambridge, TOEFL ir kt.) struktūra yra labai panaši: atliekamos skaitymo, klausymo, rašymo, kalbėjimo užduotys, o vertinimas grindžiamas bendru tarptautiniu standartu, tad skirtumai yra minimalūs.

„Vis tik tarptautiniai testai vertina platesnį įgūdžių spektrą, o rezultatas tiesiogiai priskiriamas BEKM lygiui (A1–C2). Taip pat svarbu pažymėti, kad valstybinio brandos egzamino rezultatui nėra taikomas galiojimo laikas. Toks apribojimas yra taikomas tarptautiniams egzaminams“, – teigia NŠA atstovai.

Lietuvoje jaunuoliai gali pasinaudoti galimybe nelaikyti valstybinio brandos egzamino, jei yra išlaikę tarptautinius egzaminus. Ši galimybė egzistuoja nuo 2011 metų.

„Abiturientas gali būti atleistas nuo užsienio kalbos (anglų, prancūzų, vokiečių) valstybinio brandos egzamino, jei iki pagrindinės brandos egzaminų sesijos yra išlaikęs tarptautinį užsienio kalbos egzaminą. Jo įvertinimas pagal Bendruosius Europos kalbų reikalavimus turi būti ne žemesnio kaip B2 lygio. Tarptautiniai užsienio kalbos egzaminų rezultatai atitinkamai prilyginami valstybinio brandos egzamino balams, tačiau į brandos atestatą nėra įrašomi. Tais atvejais, kai abiturientas išlaikė abu egzaminus – tarptautinį ir valstybinį brandos, stojant į Lietuvos aukštąsias mokyklas imamas tas egzamino įvertinimas, kuris yra palankesnis stojančiajam“, – itin vertingą informaciją pateikia ekspertai.

Tačiau atkreipiamas dėmesį į tai, kad tarptautinių užsienio kalbos egzaminų įvertinimai dažniausiai galioja vos dvejus metus, o brandos egzamino – visą laiką, mat yra įrašomi į brandos atestatą.

NŠA ekspertai aiškina, kad užsienio kalbų mokymo praktika yra išskirtinė tuo, kad mokytojams ir mokiniams yra prieinama labai įvairi metodinė medžiaga. Tai sudaro sąlygas inicijuoti mokymosi stiliaus, tempo ir šaltinių kaitą, jei tik mokytojas pastebi, kad mokinių daroma pažanga ugdymo procese yra netolygi ar nepakankama.

„Kita vertus, brandos egzaminų pasirinkimų statistika rodo, kad anglų kalbos egzaminas yra vienas populiariausių. Tai įrodo, kad mokiniai jaučiasi pasiruošę vertinimui ir pasitiki savo jėgomis anglų kalbos kontekste“, – sako agentūros atstovai.

Jų teigimu, mokant užsienio kalbos siekiama įgalinti mokinius vartoti kalbą atitinkant jų amžiaus tarpsnio gebėjimus. Ugdymo turinys yra sudėliotas taip, kad vyktų nuoseklus perėjimas tarp mokymosi etapų. Taip užtikrinamas mokymosi tęstinumas, siekiant išvengti per didelės įtampos mokiniams.

Pagal atnaujintas bendrąsias programas ir NŠA rekomendacijas kalbos mokymas turi būti grįstas kompetencijomis. Tai reiškia, kad turi būti subalansuotas visų keturių įgūdžių: klausymo, kalbėjimo, skaitymo ir rašymo ugdymas.

„Kalba pirmiausia yra komunikacija, o ne vien žinių rinkinys. Komunikavimas užsienio kalba taip pat nereiškia tik taisyklingo gramatikos vartojimo. Svarbiausia vartojant kalbą yra gebėjimas suprasti ir perteikti mintį. Brandos egzaminų rezultatų statistika rodo ilgametę tendenciją, kad mokiniai tolygiai demonstruoja itin aukštus rezultatus visose kalbos mokėjimo srityse“, – džiuginančiais duomenimis dalinasi NŠA ekspertai.

Nacionalinė švietimo agentūra siekia keisti tradicinį kalbų mokymo procesą tam, kad jis taptų modernesnis bei patrauklesnis. Šiuo metu šalies mokykloms yra perduoti net 123 „Kalbų laboratorijos“ komplektai. Jais pamokose naudodamiesi mokiniai ne tik turės galimybę atlikti rašymo ar skaitymo užduotis, bet galės lavinti klausymo ir kalbėjimo įgūdžius. Ši sistema leis automatizuotai įvertinti mokinių įrašus, o mokytojai realiu laiku galės klausytis jų darbų bei teikti komentarus.

„Tarptautinė patirtis rodo, jog naudojantis šiomis laboratorijomis gerėja mokinių kalbiniai įgūdžiai. Jie sparčiau tobulina tarimo ir klausymo gebėjimus, drąsiau kalba tiek pamokose, tiek už klasės ribų“, – aiškina specialistai.

„American English School“ (AMES)  mokymo dalies vadovė Maria Kleczkowska teigia, kad dabartinė anglų kalbos ugdymo sistema turėtų labiau orientuotis į tarptautinius standartus.

„Tai reiškia, kad mokiniai ir ypač tėvai nuo ankstyvų klasių turėtų būti supažindinami su CEFR lygių sistema. To reikia tam, kad mokiniai suvoktų, kokio lygio kalbos vartotojai yra ir kokių įgūdžių jiems dar trūksta“, – aiškina ekspertė.

Jos nuomone, taip pat labai svarbu įdiegti nuoseklią tarpinių patikrinimų sistemą. Mokinių žinias būtina tikrinti ne tik baigus 12 klasę, bet ir po 4 bei 8 klasių. Tokie vertinimai leistų anksčiau pastebėti mokinių spragas, užtikrintų grįžtamąjį ryšį, padėtų mažinti stresą ir skatintų nuolat kryptingai tobulėti.

Ilgametę patirtį sukaupusi profesionalė pastebi, kad mokiniai dažnai patiria stresą, mat egzaminą suvokia kaip vienintelį vertinimo etapą, o ruoštis jam pradeda tik paskutiniais metais.

„Norint to išvengti vertėtų mokymą planuoti nuosekliai. Egzamino užduočių elementus galima integruoti į pamokas palaipsniui, be sureikšminimo, kad tai – panašios užduotys, kokių galima tikėtis per egzaminą. Taip mokiniai pripras prie formato ir nepatirs šoko vėliau“, – teigia pašnekovė.

Taip pat, pabrėžia M. Kleczkowska, labai svarbu ugdyti mokymosi mokytis strategiją. Mokiniams negali būti svetimas laiko planavimas, streso valdymo technikos, gebėjimas reflektuoti ir įvertinti savo progresą.

„Kai mokinys aiškiai mato savo pažangą, stresas sumažėja, mat egzaminas tampa tik natūralia mokymosi proceso dalimi, o ne baimės šaltiniu“, – sako specialistė.

Mokiniams ji pataria vadovautis paprastu, tačiau labai teisingu anglišku teiginiu: „Success lies in preparation“, kurį galima išversti labai paprastai – „Sėkmė slypi pasiruošime“.

Didelė dalis mokinių dvyliktoje klasėje patiria labai daug streso, mat intensyvus pasiruošimas egzaminams – nelengva užduotis. Vis dėlto M. Kleczkowska sako, kad norint, jog paskutiniais mokyklos metais pasiruošimas egzaminams nebūtų pernelyg sudėtingas, 9–10 klasėse būtina kryptingai stiprinti klausymo, kalbėjimo, rašymo ir žodyno plėtros įgūdžius.

„Reguliariai atliekamos klausymo užduotys turėtų būti įvairios – ne tik iš vadovėlio, bet ir iš autentiškų šaltinių. Tai reikalinga tam, kad mokiniai priprastų prie skirtingų akcentų. Svarbu ir tai, kad kalbėjimo praktika turėtų apimti ne tik paprastą nuomonių išsakymą, bet ir gebėjimą argumentuoti, diskutuoti. Rašymo įgūdžius svarbu lavinti palaipsniui: nuo paprastų tekstų link struktūruotų esė ir ataskaitų“, – būdus pasiruošti egzaminams vardija ekspertė.

Taip pat ji priduria, kad mokinių žodynas turi būti plečiamas pagal temas, kurios dažnai pasitaiko egzaminuose. Tai suteiks pasitikėjimo rašant ar kalbant.

„Ankstyvas šių įgūdžių stiprinimas užtikrina, kad vyresnėse klasėse mokiniai jausis daug tvirčiau ir pasiruošimas egzaminui nebus vien streso kupinas maratonas“, – įsitikinusi pašnekovė.

M. Kleczkowska aiškina, kad dabartinės anglų kalbos nacionalinio egzamino užduotys iš dalies atspindi realias situacijas, ypač – klausymo ir rašymo srityse. Vis tik dažnai šio egzamino metu didesnis dėmesys skiriamas gramatiniam tikslumui, o ne komunikaciniams gebėjimams.

„Tarptautiniai egzaminai, tokie kaip PEIC, tikrina gebėjimą naudoti kalbą autentiškai – suprasti natūralų kalbėjimą, išsakyti savo mintis įvairiais formatais. Kalbėjimo temos tokių egzaminų metu yra įdomios ir atspindi įvairius gyvenimo aspektus“, – sako specialistė.

Kalbinama profesionalė nurodo, kad pasirengimas valstybiniam anglų kalbos egzaminui iš esmės labai artimas pasirengimui tarptautiniams bendrinės kalbos egzaminams.

„Pavyzdžiui, kalbu apie tokius egzaminus kaip „Pearson English International Certificate“ (PEIC) ar „Cambridge B2 First/C1 Advanced“. Tiek VBE, tiek šie egzaminai tikrina bendruosius kalbos įgūdžius – klausymą, skaitymą, rašymą, kalbėjimą bei gramatikos ir žodyno vartojimą. Užduočių tipai ir tikslai taip pat panašūs: reikia suprasti įvairius tekstus, gebėti rašyti struktūruotus rašinius, argumentuoti, bendrauti žodžiu. Todėl mokinys, kuris nuosekliai ruošiasi VBE, faktiškai pasiruošia ir tokiam tarptautiniam bendrinės kalbos egzaminui“, – teigia M. Kleczkowska.

Vis tik, anot jos, viskas kiek kitaip, jei kalbama apie akademinės kalbos egzaminus, tokius kaip „IELTS Academic“ ar „PTE Academic“.

„Šiuose testuose daugiau dėmesio skiriama kalbos vartojimui akademinėje aplinkoje: akademinių esė rašymą, klausymo ir skaitymo užduotys orientuotos į universiteto paskaitų, seminarų, mokslinių straipsnių supratimą. Taip pat akcentuojamas gebėjimas logiškai dėstyti idėjas, pagrįsti jas pavyzdžiais, naudoti akademinį žodyną“, – itin vertinga informacija dalinasi specialistė.

Ir nors nacionalinis anglų kalbos VBE egzaminas, jos teigimu, turi tokių elementų, minėtų tarptautinių egzaminų metu mokiniai turi gebėti duomenis ir analizuoti.

Mokinius, kurie svajoja apie tarptautinių egzaminų, tokių kaip IELTS ar PEIC išlaikymą bei svajonių mokslus užsienio universitetuose, M. Kleczkowska supažindina, kad pasiruošimas gali trukti labai individualiai.

„Laikas, reikalingas tokiems egzaminams pasiruošti priklauso nuo pradinio mokinio lygio. Tačiau vidutiniškai, reguliariai besimokant, mokinys per 8–9 mėnesius gali pakilti vienu lygiu, pavyzdžiui, iš B2 į C1. Intensyvesnis darbas gali sutrumpinti šį laiką, tačiau tam reikia disciplinos ir kryptingo plano“, – nurodo pašnekovė.

Ji pabrėžia, kad svarbiausia, jog pasiruošimas visiems egzaminams būtų nuoseklus.

„Geriau kasdien dirbti po truputį, nei bandyti pasiekti rezultatų paskutinę minutę. Mano rekomenduojama strategija ne tik efektyvesnė, bet ir mažina stresą, mat mokinys mato pastovų progresą“, – pabrėžia M. Kleczkowska.

Specialistė nurodo, kad mokiniai, kurie besimokydami dvyliktoje klasėje jau gali pasigirti pasiekę C1 ar C2 lygį, dažniausiai brandos egzaminą laiko su daug didesniu pasitikėjimu.

„Tai yra aukštesnio lygio egzaminai, o VBE orientuotas į B2+ lygį. Prieš tai minėtus lygius pasiekę mokiniai žino, kad jų kalbos lygis viršija nacionalinio egzamino reikalavimus. Tokie mokiniai į brandos egzaminą žiūri ramiau, mat suvokia, kad jau įrodė savo kompetenciją aukštesniame tarptautiniame kontekste“, – įsitikinusi M. Kleczkowska.

Anot jos, labai motyvuotas mokinys egzaminams gali pasiruošti pats, ypač jei naudosis kokybiškais resursais: vadovėliais, internetiniais kursais, užduočių rinkiniais. Tačiau savarankiškam pasiruošimai dažnai trūksta elementaraus dalyko – grįžtamojo ryšio.

„Mokiniui sunku pastebėti savo klaidas ar pasirinkti tinkamas strategijas. Profesionalaus mokytojo ar mentoriaus pagalba norimo rezultato įmanoma pasiekti greičiau bei efektyviau. Mokytojas gali patarti, kaip dirbti, pataisyti klaidas, individualizuoti mokymą. Todėl profesionali pagalba nėra būtina, tačiau tai labai vertinga investicija“, – įsitikinusi M. Kleczkowska.";https://www.delfi.lt/projektai/geriausia-ever-pamoku-diena-2025/sekmes-formule-anglu-kalbos-egzaminui-ekspertai-pasidalino-kas-isties-veikia-120149919;2025
Urbanovič apie PUPP egzaminų pakeitimus: nukreipdami silpniausius moksleivius į profesines mokyklas, grįžtame į sovietmetį;2022-11-29 07:57:00;"Nerimą kelia moksleivių „rūšiavimas“

J. Urbanovič akcentuoja, kad prezidentūra nepritaria priverstiniam moksleivių nukreipimui į profesines mokyklas.

„Žinoma, teigiamai žiūrime į tai, kad būtų nuoseklus moksleivio pasiekimų, rezultatų stebėjimas ir kad tie rezultatai būtų panaudojami individualiai jų pažangai, savalaikei pagalbai. Bet tikrai nepritariame priverstiniam moksleivių nukreipimui į profesines mokyklas, PUPP išlaikiusiųjų „rūšiavimui“ po dešimtos klasės. Jeigu pripažįstame, kad po pasiekimų patikrinimo galima tęsti vidurinį ugdymą, vadinasi, visiems turi būti garantuota pasirinkimo galimybė“, – Eltai teigė J. Urbanovič.

Prezidento patarėja pabrėžia, kad PUPP rezultatai turėtų būti individualios moksleivio pažangos stebėjimo ir pagalbos instrumentas.

„Kaip instrumentas šie patikrinimai gali būti naudingi. Aišku, svarbu įvesti saugiklius, kad tie rezultatai netaptų reitingavimo įrankiu“, – sakė patarėja.

J. Urbanovič labiausiai nuogąstauja dėl dešimtos klasės PUPP. Pasak jos, tai, kad PUPP išlaikę vaikai bus „rūšiuojami“, sukeltų rizikų. Ne visiems būtų užtikrinamas kokybiškas vidurinis ugdymas. J. Urbanovič primena, kad iš profesinio mokymo įstaigų į aukštąsias mokyklas įstoja tik 1 proc. absolventų.

„Pavyzdžiui, pagal 2022 metų rezultatus beveik 40 proc. laikiusiųjų PUPP neįgytų pagrindinio išsilavinimo. Apie 20 proc. turėtų teisę vidurinį mokslą tęsti profesinėse mokyklose ir apie 40 proc. vaikų turėtų teisę vidurinį ugdymą tęsti bendrojo ugdymo mokyklose. Dabar gimnazijose mokymąsi tęsia 80 proc. vaikų. Tai skirtumas ir pokytis yra tikrai nemažas“, – teigė patarėja.

Prezidento patarėja taip pat pažymi, kad toks sprendimas prieštarauja siekiui stiprinti profesinio mokymo prestižą.

„Mes tokiu sprendimu pasakome, kad profesinis mokymasis tinka tik silpniausiems. Ir tai tam tikra prasme grįžimas į sovietmetį. Profesinėse mokyklose taip pat reikia akademiškai stiprių vaikų. Ne tik tų, kurie jau „netinkami“ viduriniam ugdymui. Jeigu norime sustiprinti profesinį mokymą, jį reikia kurti patrauklų ir stipresniems moksleiviams, kurie, pasimokę profesinio mokymo įstaigoje, turėtų galimybę toliau įgyti ir aukštąjį išsilavinimą“, – sakė J. Urbanovič.

„Jeigu preziumuojame, kad tą slenkstį vaikas įveikia išlaikęs PUPP ketvertukui, tai galbūt galima leisti pačiam moksleiviui ar tėvams apsispręsti, kur jis eis toliau. Taip, galbūt galėtų būti žodinė ar kitos formos rekomendacija, kad būtų prieinama aiški informacija apie visas galimybes, kokias moksleivis gali turėti“, – svarstė patarėja.

Profesinės mokyklos nesutalpintų moksleivių srauto

J. Urbanovič taip pat įžvelgia riziką, kad dabartinis profesinių mokyklų tinklas negalėtų priimti visų patenkinamo pasiekimų lygmens nepasiekusių moksleivių.

„Turimas profesinių mokyklų tinklas tikrai to nepadengia, neaprėpia galimo moksleivių srauto. Net 11-oje savivaldybių nėra nė vienos profesinio mokymo įstaigos, 29-iose savivaldybėse yra vos po vieną profesinio mokymo filialą, kitose savivaldybėse – po du. Vadinasi, mes negalime užtikrinti pasirinkimo spektro visiems moksleiviams“, – atkreipė dėmesį prezidento patarėja, nuogąstaudama ir dėl to, kad šie Švietimo įstatymo pakeitimai nulemtų ir dalies savivaldybių gimnazijų moksleivių skaičių, kuriose nebesusidarytų pakankamo dydžio klasės.

„Gali būti taip, kad kai kuriose savivaldybėse dėl prastesnių PUPP rezultatų nebeliktų gimnazijų, nes susiformuotų per mažos klasės, kurios negalėtų turėti gimnazijų statuso pagal mokyklų tinklo taisykles. Yra kelios savivaldybės, kuriose tokiu atveju neliktų gimnazijų, beje, jose nėra ir profesinių mokymo įstaigų. Tad turbūt kažką kurtume iš naujo, bet gal geriau stiprinti tai, ką turime“, – svarstė patarėja.

Vaikams iš socialiai pažeidžiamų šeimų būtų iššūkių pasiekti profesines mokyklas
Šalies vadovo patarėja taip pat įžvelgia rizikų, kad vaikams iš socialiai pažeidžiamų šeimų gali kilti iššūkių pasiekiant nutolusias profesinio ugdymo įstaigas. Todėl, pasak patarėjos, tai gali nulemti, kad tarp jaunų žmonių didėtų vidurinio išsilavinimo neįgijusių, o vėliau ir socialiai remtinų žmonių skaičius.

„Moksleivių pasiekimai labai koreliuoja su jų socialiniu, ekonominiu, kultūriniu kontekstu, iš kurio jie ateina. Vadinasi, gali būti, kad nemaža dalis į profesines mokyklas nukreipiamų vaikų būtų iš nepalankaus socialinio ekonominio konteksto. Jiems net ir nuvažiuoti į tą profesinę mokymo įstaigą, kuri yra nutolusi, gali būti nelengva, nes pavėžėjimas juk nenumatytas, o ir pragyventi reikėtų“, – sakė J. Urbanovič.

„Labai tikėtina, kad tokiu atveju vaikas liktų namie, nepalankioje savo aplinkoje. Ir tada galime turėti rezultatą, kad sumažės vidurinį išsilavinimą turinčių asmenų skaičius, o tarp jaunų žmonių padidės socialinių pašalpų gavėjų“, – pridūrė ji.

Kelia klausimą, ar visi vaikai galės pasinaudoti papildomų konsultacijų galimybe

J. Urbanovič pažymi, kad nėra aišku, kaip bus organizuojamos konsultacijos PUPP neišlaikiusiems moksleiviams.

„Dažniausiai prastesni rezultatai yra matematikos PUPP, bet mes žinome, kad apskritai matematikos mokytojų trūksta. Tai kyla klausimas, ar turėsime mokytojų, kurie galės tas konsultacijas teikti? Labai svarbu atkreipti dėmesį, kaip bus apmokėta mokytojams už papildomas valandas, ar konsultacijos vyks po pamokų, kai jau ir mokytojas, ir moksleivis yra pavargę, ar kada? Taigi kyla klausimas, kaip bus organizuota pagalba? Bet, žinoma, sprendimų galima rasti visada“, – sakė J. Urbanovič.

„Šiaip pagalba yra reikalinga ir tam, kuris gaus penketuką ar šešetuką. Logiškai mąstant, kodėl kiti moksleiviai negali gauti tokios pagalbos? Galbūt apskritai požiūris turi būti sisteminis, kad moksleivis, ypač iš tos nepalankios aplinkos ar kurio tėvai negali įpirkti korepetitoriaus paslaugų, gautų užtikrintą pagalbą pačioje mokykloje“, – taip pat pridūrė ji.

Prezidento patarėja taip pat mano, kad būtų prasminga Švietimo įstatymo pakeitimo projektą susieti su svarstomais Profesinio mokymo įstatymo pakeitimais, nes, pasak jos, šiuo metu šie įstatymų keitimo projektai prasilenkia.

„Jeigu jau einame ta kryptimi ir siejame pasiekimų lygį su nukreipimu į profesinį mokymąsi, vadinasi, šį Švietimo įstatymo keitimų projektą reikia jungti ir svarstyti kartu su Profesinio mokymo įstatymo pakeitimais. Dabar profesinio mokymo tikslas ir orientyras yra kitoks, jis labiau orientuotas į konkurencines sąlygas. Šie dviejų įstatymų keitimo projektai eina truputį skirtingomis kryptimis. Taigi siūlome sujungti jų svarstymą“, – akcentavo J. Urbanovič.";https://www.delfi.lt/news/daily/lithuania/urbanovic-apie-pupp-egzaminu-pakeitimus-nukreipdami-silpniausius-moksleivius-i-profesines-mokyklas-griztame-i-sovietmeti-91879683;2022
Naujas Kalbos įstatymo projektas – be asmenvardžių ir su liberaliau rašomais pavadinimais;2022-12-01 09:16:00;"Pasak vienos iš projekto autorių Seimo narės Dalios Asanavičiūtės, didelių naujovių projekte nenumatyta, jis pritaikytas šio laiko realijoms.

„Manau, kad svarbu tiesiog bendrines nuostatas dėl kalbos vartojimo apibrėžti ir tą padaryti nauju konstituciniu įstatymu“, – BNS sakė parlamentarė.

Anot jos, reikia pagaliau Valstybinės kalbos įstatymą padaryti konstituciniu, juoba, kad toks įstatymas numatytas konstitucinių įstatymų sąraše.

„Nuo 1995 metų šis įstatymas mažai keitėsi, 2013 metais buvo parengtas projektas, kurio pagrindu padarytas ir dabartinis variantas“, – teigė Seimo narė.

„Naujovių atsiranda nedaug, nes iš principo siekiama reguliuoti tik pagrindines kalbos vartojimo sritis. Visiškai nereguliuojamas neoficialios kalbos vartojimas, tautinių, religinių bendruomenių kalbos vartojimas, bet pabrėžiama, kad valstybė saugo ir stiprina gestų kalbą, ko nėra buvę, taip pat remia mokslinius darbus lietuvių kalba ir skaitmeninių technologijų kūrimą lietuvių kalba“, – tvirtino ji.

Braukia asmenvardžių rašybą

Projekte siūloma iš Valstybinės kalbos įstatymo siūlomą išimti asmenvardžių rašybą.

Dabar galiojančiame teisės akte numatyta, kad „Lietuvos Respublikoje vartojamos įstatymų nustatytos Lietuvos Respublikos piliečių asmenvardžių lytys“.

„Asmenvardžių įstatyme nebelieka, nes jau priėmėme dėl to atskirą įstatymą“, – sakė D. Asanavičiūtė.

Seimas yra priėmęs atskirą įstatymą dėl asmenvardžių rašymo dokumentuose. Jame įteisintas tautinių mažumų ir už užsieniečių ištekėjusių Lietuvos piliečių vardų ir pavardžių rašymas lotyniškos abėcėlės rašmenimis.

Seimo Švietimo ir mokslo komiteto narys „valstietis“ Eugenijus Jovaiša stebėjosi, kad iš konstitucinio įstatymo norima išimti tokį svarbų dalyką.

„Dabar gudručiai išmes asmenvardžių rašymą, vadinasi, yra kastruoti dalykai, neišspręsti. Valstybinės kalbos vienas elementas yra išmetamas lauk. Ir jis bus konstituciniu įstatymu neapgintas“, – BNS sakė Seimo narys.

Jo teigimu, nauja asmenvardžių rašymo tvarka jaukia kalbos sistemą.

„Įprastai mums užrašomus garsus dabar užrašinėsime įvairiausiais būdais, kas kaip nori. Ir pasakykite jūs man, kas galės tai skaityti, kodėl būtinai turiu skaityti lenkiškai arba daniškai, arba prancūziškai, arba vokiškai?“, – kalbėjo E. Jovaiša.

Pasak jo, be to, pradėjus vardus ir pavardes rašyti lotyniškos abėcėlės rašmenimis, nebebus aiškus asmens santykis su valstybe.

„Koks santykis, pasižiūrėjus į tokią pavardę, su valstybe? O pavardė ir jos užrašymas nurodo santykį su valstybe. Ką galiu galvoti apie pavardę „Beata Pietkiewicz“, užrašytą lenkiškais rašmenimis? Ji Lietuvos pilietė? Na atsiprašau“, – sakė E. Jovaiša.

Liberalizuojami reikalavimai įmonių pavadinimams

Valstybinės kalbos konstitucinio įstatymo projekte taip pat numatoma leisti liberaliau sudaryti juridinių asmenų pavadinimus.

Anot projekto, Lietuvoje įmonių, įstaigų ir organizacijų pavadinimai galėtų būti sudaromi lietuvių kalba arba ne lietuvių kalba lotyniškais rašmenimis arba skaitmenimis.

Panašios Civilinio kodekso pataisos Seime svarstytos ne vieną kadenciją, tačiau nesulaukdavo reikiamo palaikymo. Pernai tokias pataisas vėl pateikė Ekonomikos ir inovacijų ministerija, po pateikimo joms pritarta.

Valstybinės kalbos konstitucinio įstatymo projektas numato, kad visas bendravimas, viešieji užrašai, dokumentai, vartotojų informavimas turi vykti lietuvių kalba.

Išimtis būtų daroma tarptautiniams renginiams, turizmo ir tautinių mažumų reikmėms skiriamai informacijai. Numatyta, kad tokiais atvejais prie viešojo užrašo lietuvių kalba galėtų būti to užrašo vertimas į užsienio kalbą (kalbas).

„Užrašas lietuvių kalba turi būti ne mažesnis už užrašą užsienio kalba“, – rašoma projekte.

Ugdymas lietuvių kalba

Taip pat kiekvienam piliečiui ir užsieniečiui, turinčiam teisę nuolat ar laikinai gyventi Lietuvoje, būtų užtikrinta galimybė mokytis lietuvių kalba ir lietuvių kalbos.

Be to, siūloma nustatyti, jog valstybinių ir savivaldybių švietimo įstaigų mokinių mokymosi pasiekimai, išskyrus užsienio kalbų, būtų vertinami lietuvių kalba.

Pasak D. Asanavičiūtės, ši norma reiškia, kad visi egzaminai, svarbūs atsiskaitymai vyktų lietuviškai.

Švietimo, mokslo ir sporto ministerijos atstovų teigimu, brandos egzaminai ir dabar laikomi lietuvių kalba, nepaisant to, kokią mokyklą baigia abiturientas.

„Nuo šių mokslo metų 10 klasėje visi mokiniai pagrindinio ugdymo pasiekimų patikrinimą (PUPP) laikys lietuvių kalba. Tai naudinga mokiniams, jiems padės geriau pasirengti valstybiniams brandos egzaminams, kurie vyksta valstybine kalba“, – BNS sakė švietimo, mokslo ir sporto ministrės patarėjas Dainoras Lukas.

„Manome, kad ir 4 bei 8 klasėje mokinių patikrinimai galėtų vykti valstybine kalba, taip skatinant ir padedant visų tautybių mokiniams kuo anksčiau išmokti valstybinę kalbą, kuri bus labai svarbi jų ateičiai, rengiantis egzaminams“, – pridūrė jis.

Be to, naujame įstatymo variante siūloma nenurodyti konkrečios įstaigos, kuri rūpintųsi lietuvių kalbos priežiūra ir apsauga. Siūloma, jog tai darys įgaliota valstybės institucija.

Dabar galiojantis įstatymas nurodo, kad jo vykdymą kontroliuoja Valstybinė kalbos inspekcija, o Valstybinė lietuvių kalbos komisija nustato kalbos globos kryptis ir uždavinius, aprobuoja kalbos normas.

E. Jovaiša tvirtino, kad tai reiškia, jog „Valstybinę lietuvių kalbos komisiją panaikins ir panaikins Lietuvių kalbos inspekciją“.";https://www.delfi.lt/news/daily/lithuania/naujas-kalbos-istatymo-projektas-be-asmenvardziu-ir-su-liberaliau-rasomais-pavadinimais-91905459;2022
Pasipylė kritika dėl žadamų pokyčių: neišlaikius patikrinimo, baigti mokyklos neleistų;2022-12-03 10:00:00;"Vilniaus Salomėjos Nėries gimnazijoje vyresniųjų mokinių klasėse jaučiamas nerimas.

„Pokyčiai visą laiką labai sujaukia viską, tada labai trūksta saugumo“, – LNK sakė S. Nėries gimnazijos direktorė Jolita Marcinkevičienė.

Labiausiai nerimauja dabartiniai aštuntokai, pastariesiems jau dešimtoje klasėje gali būti uždarytos gimnazijos durys, jei jie neišlaikys pagrindinio ugdymo patikrinimo.

„Ne visiems sekasi pasiekti patenkinamą lygį – gauti 5. Ir tie mokiniai, kuriems sekasi tikrinami dalykai sunkiau, tikrai labai nerimauja – ar galės toliau mokytis ir įgyti vidurinį išsilavinimą“, – kalbėjo gimnazijos direktorė.

„Nuo 2025 metų – dabartiniams aštuntokams, jau reikėtų baigiant pagrindinio ugdymo programą turėti ne tik teigiamus metinius įvertinimus visų dalykų, bet taip pat teigiamais įvertinimais išlaikyti pagrindinio ugdymo pasiekimų patikrinimą“, – LNK pasakojo švietimo, mokslo ir sporto viceministras Ramūnas Skaudžius.

Siūlymai jau susilaukė kritikos. Neva, viskas daroma skubotai, o vaikams bus nukirstos ateities galimybės. Kalbama net apie teisių pažeidimą.

„Nemažas skaičius mokinių turės priverstinai keisti mokyklas į profesines mokyklas“, – teigė Švietimo darbuotojų profesinės sąjungos pirmininkas Andrius Navickas.

„Profesinis ugdymas – blogiau besimokantiems mokiniams. O gimnazija – tik geriau besimokantiems. Šito turbūt neturėtų būti, nes tai mena sovietinių laikų santvarką“, – LNK kalbėjo socialdemokratas, Žmogaus teisių komiteto narys Tomas Bičiūnas.

„Tai yra mokinių teisių pažeidimai“, – tikino socialdemokratas, Vilniaus universiteto politologas Liutauras Gudžinskas.

Kritikai sako, kad patikrinimams neprieštarauja, tačiau iš mokinių neturėtų būti atimta galimybė tęsti mokslų taip, kaip jie patys nori.

„Mes taip pat siūlome tikrai dešimtokų, prastai besimokančių, taip lengvai neeliminuoti. Skirti daugiau paramos, bet ne taip užbrėžti brūkšnį ir palaidoti jų ateities gyvenimo svajones“, – kalbėjo L. Gudžinskas.

„Yra akivaizdus noras gelbėti profesinių mokyklų visą tinklą“, – savo ruožtu teigė „Ąžuolyno“ progimnazijos istorijos mokytojas Audrius Jurgelevičius.

„Pagrindinis tikslas šio pokyčio yra toks, kad pereidamas į kitą pakopą, mokinys būtų pasiruošęs“, – teigė švietimo, mokslo ir sporto viceministras.

Oponentai svarsto, jog galbūt ministerija dirbtinai bandys pagerinti rezultatus.

„Įsivaizduočiau, kad tai, viena vertus, gali būti statistikos pagerinimas. Nes jeigu tie vadinamieji nepažangūs dešimtokai bus išmeta į profesines mokyklas, tada procentas pabaigusių gerai išaugs. Ir bus sakoma, kad statistika yra pagerinta“, – teigė L. Gudžinskas.

Anot ministerijos, dešimtokai turėtų progą perlaikyti patikrinimą, jeigu neišlaiko dar kartą – teks kartoti kursą.

„Ta kartelė gal ir yra kažkiek reikalinga, bet iš tikrųjų mokytojai susiduria su ta problema, kad vaikai ateina nemotyvuoti į tuos patikrinimus, nes žino, kad jie bus nevertinami“, – pasiūlymą vertino Rokiškio rajono mokyklų direktorių asociacijos vadovė Dainora Mineikienė.

Tačiau kas vyks su 11, jau nubyrėjusiomis klasėmis ir pačiomis mokyklomis?

„Gimnazijos pavirs į dešimtmetes mokyklas“, – sakė D. Mineikienė.

„Netgi keleto mokinių išėjimas gali sugriauti klasę, komplektus. O tai gali sugriauti ir kai kurias mokyklas“, – teigė Švietimo darbuotojų profesinės sąjungos pirmininkas A. Navickas.

Privalomi patikrinimai lauktų ir ketvirtokų, aštuntokų. Taip pat numatoma, kad mokyklų vadovai privalėtų turėti ir magistro laipsnį.

Visą LNK reportažą žiūrėkite čia:

Švietimo, mokslo ir sporto ministerijos komentaras:

„Nuo 2024-2025 mokslo metų pagrindinis išsilavinimas bus įgyjamas ne tik teigiamais pažymiais pabaigus programą, bet ir išlaikius pagrindinių ugdymo pasiekimų patikrinimą patenkinamu lygiu, tai yra gavus ne mažiau kaip 4 balus.

Toks reikalavimas galios visiems: ir tiems, kurie mokysis gimnazijoje, ir tiems, kurie norės mokytis profesinėje mokykloje. Mokiniams ir tėvams bus teikiama karjeros rekomendacija, tačiau jie galės rinktis, kur nori mokytis: ar gimnazijoje ar įgyti profesiją.

Be to, dešimtokas, gavęs 1-3 balus iš PUPP, galės pasimokyti ir perlaikyti patikrinimą.

Nė viename etape mokinys neprivalo rinktis mokytis tik profesinėje mokykloje. Jau nuo kitų metų aštuntokams, neišlaikiusiems pagrindinio ugdymo patikrinimų, bus teikiama papildoma pagalba, sudaromas individualus ugdymo planas, tam yra skirtos ir biudžeto lėšos“.";https://www.delfi.lt/news/daily/lithuania/pasipyle-kritika-del-zadamu-pokyciu-neislaikius-patikrinimo-baigti-mokyklos-neleistu-91917147;2022
Analizė: per pastaruosius kelerius metus rezultatai tautinių mažumų mokyklose pagerėjo;2022-12-26 16:05:00;"„Per ketverius metus pagrindinių ugdymo pasiekimų rezultatai tautiniu mažumų mokyklose pagerėjo ir vidurkis pakilo 0,6 balo“, – gruodį Seimo Švietimo ir mokslo komiteto posėdyje pristatydama tyrimą sakė NŠA analitikė Dalia Survutaitė.

Paskutinius VBE geriau laikė laikė lenkų mokyklos

2021 metais atlikta tautinių mažumų švietimo būklės analizė rodo, kad nuo 2018 metų tautinių mažumų mokyklose gerėjo tiek pagrindinio ugdymo pasiekimų patikrinimo (PUPP), tiek valstybinių brandos egzaminų (VBE) rezultatai.

Rusų ir lenkų kalbomis besimokančių mokinių pagrindinių ugdymo pasiekimų matematikos, o besimokiusiųjų lenkų kalba – lietuvių kalbos ir literatūros – rezultatų vidurkiai pakilo 0,6–1,2 balo.

2018–2021 metų PUPP rezultatai taip pat rodo didesnę lenkų kalba besimokančių mokinių padarytą pažangą ir jų pasiekimai tapo šiek tiek aukštesni nei besimokančiųjų rusų kalba.

2021 metais lenkų kalba besimokiusių mokinių lietuvių kalbos ir literatūros rezultatų vidurkis buvo 6,2 balo, o matematikos – 6,4 balo pagal 10 balų; šie rezultatai buvo 0,3–0,4 balo aukštesni nei besimokančiųjų rusų kalba.

Mokinių, kurie mokosi lenkų kalba, matematikos rezultatų vidurkis buvo toks pat kaip besimokiusiųjų lietuvių kalba ir šalies vidurkis.

Lenkų kalba besimokiusių abiturientų VBE rezultatai 2021 metais taip pat šiek tiek aukštesni nei besimokančiųjų rusų kalba. Bent vieną VBE išlaikė 83 proc. rusų kalba ir 87 proc. lenkų kalba besimokančių mokinių; tris ir daugiau VBE – atitinkamai 48,7 proc. ir 51 proc. mokinių.

Tačiau imant laikotarpį nuo 2018 iki 2021 metų, labiausiai pagerėjo rusų kalba besimokančiųjų rodikliai: bent vieną VBE išlaikiusiųjų padaugėjo 2 proc. punktais, o tris ir daugiau VBE – 11 proc. punktų.

Tyrėjai taip pat pastebi, kad tautinių mažumų kaip ir visų šalies mokinių pasiekimams būdinga tendencija, kad kaimiškose vietovėse esančių mokyklų mokinių rezultatai yra žemesni nei miesto vietovėse esančių mokyklų.

Tautinių mažumų kalba – 95 mokyklose

Analitikai nurodo, kad bendrojo ugdymo mokyklų tautinių mažumų kalbomis tinklas nuo 2018 metų iš principo nepakito – sumažėjo dviem mokyklomis.

Vilniaus miesto savivaldybėje dirba viena mokykla daugiau, tačiau neliko mokyklos Širvintų rajone. Dviem mokyklomis sumažėjo Šalčininkų rajono savivaldybės tautinių mažumų mokyklų tinklas.

Iš viso mokymas tautinių mažumų kalbomis 2020–2021 mokslo metais vyko devynių savivaldybių 95 bendrojo ugdymo mokyklose, o ikimokyklinis ugdymas – aštuonių savivaldybių 82 įstaigose.

2021–2022 mokslo metais tautinių mažumų kalbomis mokėsi 47 tūkst. 438 ikimokyklinio, priešmokyklinio ir bendrojo ugdymo mokiniai. Daugiau nei 21 tūkst. mokinių mokėsi mokyklose keliomis mokomosiomis kalbomis, daugiau kaip 14 tūkst. – rusų mokomąja kalba.

Lenkų tautinės mažumos grupei priklausančių mokinių dalis – daugiau nei 10 tūkst. mokinių. Baltarusių mokomąja kalba mokėsi 288 mokiniai.

Lietuvos statistikos departamento duomenimis, 2021 metų pradžioje Lietuvoje gyveno 14,5 proc. tautinių mažumų atstovų, iš jų 5,7 proc. lenkų ir 4,5 proc. rusų.

Per pastarąjį trejų metų laikotarpį išaugo baltarusių (nuo 1,4 iki 1,9 proc.) ir ukrainiečių (nuo 0,7 iki 1,4 proc.) skaičius, o žydų, latvių, vokiečių, totorių ir romų tautybių gyventojų procentinė dalis liko nepakitusi.

Analitikai pažymi, kad tyrimas atliktas 2021 metais, todėl jame atspindėta situacija iki Rusijos karo prieš Ukrainą.";https://www.delfi.lt/news/daily/lithuania/analize-per-pastaruosius-kelerius-metus-rezultatai-tautiniu-mazumu-mokyklose-pagerejo-92126107;2022
Šiugždinienė: mokinių pasiekimai nepasikeičia per vienerius metus;2022-12-31 17:49:00;"„Šiuo metu yra paskutiniai svarstymai, jeigu taip galima sakyti. Ten yra numatyta tikrai daug veiksmų, kuriuos reikia atlikti, ir tie darbai šiuo metu yra dirbami“, – Eltai sakė ministrė, apžvelgdama 2022-aisiais nuveiktus ministerijos darbus.

Pasak jos, vienas iš darbo grupės pasiekimų yra rudenį organizuoti mokymai ir seminarai matematikos mokytojams ir mokslininkams. Taip pat šiuo metu atnaujinamas matematikos užduočių bankas, skirtas mokyti matematiką 1–12 klasėse.

„Šiomis užduotimis laisvai galės naudotis visi mokiniai ir mokytojai. Jau dabar tai veikia, tačiau tai yra stiprinama, tobulinama“, – pridūrė J. Šiugždinienė.

Pasak ministrės, 2022 m. nuspręsta paankstinti bandomuosius egzaminus, kas leis „geriau vaikams pasiruošti artėjantiems valstybiniams brandos egzaminams“.

„Taip pat yra rengiamos interaktyvios skaitmeninės mokymosi priemonės, matematinio samprotavimo, kritinio mąstymo ir problemų sprendimo gebėjimams ugdyti“, – sakė politikė.

Pradėta keisti ir vidurinio ugdymo sąranga – didinamas valandų matematikai mokyti skaičius.

„Taip pat trečioje klasėje, pavyzdžiui, perskirstant turiniui įgyvendinti skirtas valandas, didinamas matematikai skirtų pamokų skaičius iki 5 savaitinių pamokų“, – priimtais sprendimais dalinosi ministrė.

Ji atkreipė dėmesį, kad mokyklose rengiamos papildomos matematikos konsultacijos, o universitetai kitų metų pavasarį pasiruošę startuoti su pagalba pasirengiant valstybiniams brandos egzaminams.

Paklausta, ar su Švietimo įstatymo pataisomis priimtas sprendimas leisti PUPP perlaikyti nėra tik nuolaidžiavimas mokiniams, J. Šiugždinienė atsakė, kad ministerijos tikslas yra padėti mokiniams įgyti žinių ir kompetencijų bei suteikti galimybę mokytis toliau.

„Tikslas pagrindinio ugdymo pasiekimų patikrinimo yra užtikrinti, kad tikrai mokiniai turi tam tikras žinias ir kompetencijas ir gali toliau mokytis aukštesniame lygyje, rinktis, ar mokytis gimnazijoje, ar profesinėje mokykloje. Mūsų tikslas nėra, kad neišlaikytų, mūsų tikslas yra, kad išlaikytų“, – paaiškino ji.

Ministrė pažymėjo, kad nuo 2024–2025 mokslo metų keičiasi ir tai, kad pagrindinis išsilavinimas bus įgyjamas išlaikius PUPP, ne tik pabaigus mokslo metus su teigiamais pažymiais.

„Tai yra labai svarbus pokytis, ir todėl manome, kad galimybė perlaikyti yra labai svarbi, nes mokinys kartais ir jaudinasi, būna įvairiausių dienų, todėl nematome problemos, kad mokinys perlaikytų dar kartą. Mums yra labai svarbu, kad jis mokėtų. Jeigu jis papildomai pasimoko ir sėkmingai perlaiko, tai yra labai gerai.

Vadinasi, jis yra geriau pasirengęs pereiti į aukštesnį lygmenį“, – akcentavo Švietimo, mokslo ir sporto ministrė J. Šiugždinienė.

ELTA primena, kad nepasitenkinimas mokinių matematikos patikrinimų rezultatais kyla ne pirmą kartą. 2020-aisiais matematikos egzamino neišlaikė beveik trečdalis mokinių, šiais metais egzamino neišlaikė 35 proc. abiturientų.

Reaguojant į prastus mokinių pasiekimus tiek dešimtoje, tiek dvyliktoje klasėje, Seimas gruodį pritarė Švietimo, mokslo ir sporto ministerijos teiktiems įstatymo pakeitimams. Vienais iš pakeitimų numatyta, kad pagrindinis išsilavinimas bus įgyjamas ne tik baigus pagrindinio ugdymo programą, bet ir išlaikius pagrindinio ugdymo pasiekimų patikrinimus (PUPP) patenkinamais pažymiais, t. y. bent 4 balais. Ši nuostata bus pradėta taikyti 2025 m. Nepasiekę žemiausio lygmens, mokiniai turės galimybę sustiprinti žinias ir perlaikyti PUPP dar tais pačiais mokslo metais. Jie taip pat turės galimybę kartoti 10-os / II gimnazijos klasės kursą. Reikalavimas pagrindiniam išsilavinimui įgyti yra taikomas tiek pasirinkusiems tęsti mokslus gimnazijoje, tiek profesinėje mokykloje.";https://www.delfi.lt/news/daily/lithuania/siugzdiniene-mokiniu-pasiekimai-nepasikeicia-per-vienerius-metus-92169275;2022
Dešimtokai ir abiturientai bandomuosiuose pasitikrinimuose įsivertins matematikos žinias;2023-03-01 08:26:00;"Prieš artėjantį Pagrindinio ugdymo pasiekimų patikrinimą (PUPP) ir brandos egzaminus dešimtokams bei matematikos valstybinį brandos egzaminą pasirinkusiems abiturientams Nacionalinė švietimo agentūra (NŠA) organizuoja matematikos bandomuosius mokymosi pasiekimų pasitikrinimus, teigiama pranešime žiniasklaidai.

„Pastebime, kad jau trečią kartą organizuojami bandomieji mokymosi pasiekimų pasitikrinimai didina mokinių pasitikėjimą savo jėgomis. Labai svarbu, kad pasitikrinamojo testo užduotis galima atlikti be didelės įtampos, o iškart gautas automatinis įvertinimas atskleidžia, kur dar reikia pagilinti žinias, kad mokinys kuo geriau pasiruoštų tikrajam patikrinimui ir egzaminui“, – sako NŠA direktorė Rūta Krasauskienė.

Pasak jos, elektroninių pasitikrinimų efektyvumą patvirtina rezultatų statistika: abiturientai, dalyvavę bandomajame matematikos patikrinime, valstybiniame brandos egzamine vidutiniškai surenka keliais taškais daugiau nei tie, kurie savo jėgų neišbandė.

Dešimtokams matematikos mokymosi pasiekimų įsivertinimo testus NŠA vykdys kovo 13 d. Mokiniai galės prisijungti prie elektroninės užduočių atlikimo sistemos ir atlikti 2 valandų trukmės bandomojo pasitikrinimo užduotį. Šį pasitikrinimą sudarys pasirenkamieji, trumpojo atsakymo, atvirojo atsakymo uždaviniai. Dalis jų bus vertinami automatiškai, dalis – mokinius mokančių matematikos mokytojų. Jie galės prisijungti prie elektroninės vertinimo sistemos, matyti mokinių atliktas užduotis, juos vertinti, parodyti mokiniams padarytas klaidas ir jas analizuoti, rašoma pranešime.

Bandomuoju matematikos egzaminu neretai vadinamas elektroninis matematikos mokymosi pasiekimų įsivertinimo testas matematikos valstybinį brandos egzaminą pasirinkusiems abiturientams vyks kovo 14 ir 15 dienomis. Jis truks 60 minučių. Testą sudarys automatiškai vertinami uždaviniai. Kiekvienas mokinys, užbaigęs testą per tam skirtą laiką, kompiuterio ekrane pamatys, kiek surinko taškų, taip pat sužinos informaciją apie galimą sprendimo būdą bei temas, kuriose jam dar reikia stiprinti savo žinias ir gebėjimus.

Pernai matematikos pasiekimų pasitikrinimo testą atliko daugiau kaip 10 tūkst. mokinių, užsiregistravusiųjų į matematikos egzaminą. Rezultatai parodė, kad mokinių surinktų taškų vidurkis buvo 10 proc. didesnis, nei praėjusių metų matematikos valstybinio brandos egzamino, pažymima pranešime.

Šiemet bandomajame matematikos pasitikrinime kviečiami dalyvauti 16520 abiturientų.

Matematikos mokymosi pasiekimų įsivertinimo dešimtokams testų rezultatus, apibendrintus pagal tematikos ir gebėjimų pjūvius, NŠA pateiks mokykloms, kad mokytojai pasinaudotų jais ruošiantis egzaminui.";https://www.delfi.lt/news/daily/lithuania/desimtokai-ir-abiturientai-bandomuosiuose-pasitikrinimuose-isivertins-matematikos-zinias-92673669;2023
Baudos, kalėjimas ir patikrinimai oro uoste: kas gresia tėvams, jei jie pamokų metu išsiveža vaikus atostogų;2023-03-17 10:04:00;"Viena iš galimybių, kaip sutaupyti tokioms kelionėms, yra atostogauti su vaiku pamokų metu. Nors mokykla tai gali vertinti kaip kliūtį vaiko mokymuisi, šia galimybe tėvai naudojasi gana dažnai. Remiantis „Flight Centre UK“ atliktos apklausos duomenimis, 67 proc. tėvų rimtai svarstytų galimybę kurį laiką neleisti vaiko į mokyklą, kad galėtų atostogauti už mažiau pinigų.

Tačiau kokios yra pasekmės?

Kada noriu, tada ilsiuosi – su tokiu tėvų požiūriu susidūrę mokytojai atsiduria nepavydėtinoje padėtyje. Toks tėvų elgesys ne tik trikdo mokymosi procesą, bet ir lemia žinių spragas, o psichologai mano, kad jis iškreipia vaikų vertybes, požiūrį į mokyklą, įsipareigojimus ir aplinką. Tiesa, tėvai nėra linkę dramatizuoti situacijos.

“Mes tuo nepiktnaudžiaujame. Per pastaruosius kelerius metus atostogavome tik vieną kartą, - sako Alina, kuri su dukra ir vyru atostogauti išvyko praėjusią gegužę. - Prieš tai pasitarėme su klasės auklėtoja, ar neplanuojami kokie nors kontroliniai darbai, parašėme prašymą direktorei ir išvažiavome savaitei pailsėti. Ji priduria, kad daugelis jos pažįstamų daro tą patį.”

Tačiau ne visose šalyse pavyksta atlikti šį triuką. Štai į kokią bėdą gali pakliūti įvairių Europos šalių tėvai, nusprendę išsivežti vaikus atostogų mokslo metų metu.

Lietuva";https://www.delfi.lt/keliones/per-europa/baudos-kalejimas-ir-patikrinimai-oro-uoste-kas-gresia-tevams-jei-jie-pamoku-metu-issiveza-vaikus-atostogu-92816529;2023
Abiturientai ir dešimtokai pasitikrino matematikos žinias ir gebėjimus: dvyliktokai vidutiniškai surinko 9,5 taško iš 22 galimų;2023-04-06 09:05:00;"Šiemet NŠA parengtą matematikos mokymosi pasiekimų įsivertinimo testą iš viso atliko 12,1 tūkst. į valstybinį matematikos brandos egzaminą užsiregistravusių abiturientų. Jie vidutiniškai surinko 9,5 taško iš 22 galimų. Praėjusiais metais mokiniai vidutiniškai surinko 7,5 taško iš tiek pat galimų.

Bandomojo įsivertinimo užduotys atitiko egzamino programos proporcijas pagal mokymosi kursus, tematiką, tikrinamus gebėjimus ir veiklos sritis. Jos buvo vertinamos automatiškai.

Pasak NŠA, matematikos žinias ir gebėjimus noriai tikrinosi ir dešimtokai: šiais metais pirmą kartą vyko matematikos PUPP bandomasis patikrinimas, kuriame dalyvavo 23,3 tūkst. mokinių. Mokinių surinktų taškų vidurkis siekė 16,7 iš 45 galimų surinkti taškų.

Dešimtokai turėjo galimybę atsakyti į klausimus apie testą ir jį įvertinti. Daugiau kaip 50 proc. mokinių teigė, kad testas jiems buvo sunkus, apie 37 proc. – vidutinio sunkumo.

„Vidutinis per bandomąjį matematikos brandos egzaminą surinktų taškų skaičius didėja, šiemet jis išaugo 2 taškais. Tačiau nerimą kelia išliekantys silpni dešimtokų PUPP pasiekimai. Tai tam tikra repeticija prieš tikruosius patikrinimus, mokiniai dar turi laiko pastiprinti įgūdžius reikiamomis temomis. Atsižvelgiant į dešimtokų suteiktą grįžtamąjį ryšį, matematikos PUPP užduočiai atlikti skirtas laikas bus ilginamas 20 minučių“, – sako NŠA direktorė R. Krasauskienė.

Pridedama, kad po bandomojo PUPP mokytojai turėjo galimybę keturias dienas vertinti mokinių darbus tokioje pačioje vertinimo aplinkoje kaip ir per tikrąjį PUPP, su visa klase analizuoti mokinių pateiktus uždavinių atsakymus bei sprendimus.

Bandomojo matematikos dvyliktokų pasitikrinimo ir bandomojo matematikos PUPP rezultatus, apibendrintus pagal tematikos ir gebėjimų pjūvius, NŠA artimiausiu metu pateiks mokykloms, kad mokytojai ir jų mokiniai jais pasinaudotų ruošdamiesi patikrinimams, spręsdami tikslingas užduotis ir aiškindamiesi jų sprendimo būdus.

Kartu su mokinių rezultatais mokyklos gaus ir duomenis, kaip mokiniai elgėsi patikrinimo metu. Elektroninėje užduočių atlikimo sistemoje automatiškai fiksuojama, jei paliekamas testavimo aplinkos langas, bandoma atverti kitus kompiuterio langus ar daromos ekrano nuotraukos. Šie veiksmai gali kelti pagrįstų abejonių dėl savarankiškumo atliekant testą ir rezultatų objektyvumo. Per bandomąjį pasitikrinimą tokių atvejų fiksuota apie 2800. Tikrojo PUPP metu mokinys gali būti šalinamas iš pasiekimų patikrinimo arba jo darbas nevertinamas, jei naudojasi draudžiamomis priemonėmis.

NŠA primena, kad matematikos valstybinis brandos egzaminas vyks birželio 14 d., o PUPP startuoja gegužės 15 d.";https://www.delfi.lt/news/daily/lithuania/abiturientai-ir-desimtokai-pasitikrino-matematikos-zinias-ir-gebejimus-dvyliktokai-vidutiniskai-surinko-9-5-tasko-is-22-galimu-93006875;2023
Mokyklose laukia pokyčiai: štai kas laukia mokinių, tėvų ir mokytojų;2023-04-25 09:35:00;"Atnaujintos mokymo programos

Nuo rugsėjo 1 d. mokyklos pradės dirbti pagal atnaujintas ugdymo programas. Jos bus įgyvendinamos nelyginėse 1, 3, 5, 7, 9 ir 11 klasėse. 2, 4, 6, 8 ir 10 klasėse dar bus užbaigiamos dabartinės programos. Kad nenukentėtų mokinių žinios ir nuoseklumas, tam tikrų klasių mokiniai, tik metus mokęsi pagal programą, turės tęsti ir užbaigti mokymąsi pagal tą pačią programą. O dar kitais mokslo metais visos klasės bus ugdomos pagal naujas programas.

Jeigu šiuo metu mokotės mokykloje, esate mokinys arba abiturientas, o galbūt ruošiatės egzaminams? Pasidalinkite, kaip jums sekasi ir ką manote apie pokyčius? Lauksime jūsų laiškų ir nuomonių: pilieciai@delfi.lt

Dėl to šiemet mokykloms Bendruosiuose ugdymo planuose yra aprašoma, kaip įgyvendinti dabartines ir atnaujintas Bendrojo ugdymo programas.

Remdamosi šiais planais, mokyklos pasirengs savo ugdymo planus.

Klasėse, kurios dirbs pagal atnaujintas programas, bus siūloma ir naujų dalykų. Pavyzdžiui, III gimnazijų klasių mokiniai galės rinktis mokytis astronomijos, inžinerinių technologijų, ekonomikos ir verslumo, geografinių informacinių technologijų (GIS). Per pastarojo dalyko pamokas mokiniai mokysis praktiškai naudoti GIS technologijas, kurs skaitmeninius žemėlapius, atliks GIS analizę ir pan.

Taip pat numatyta, kad Šaulių sąjunga maždaug pusėje bendrojo ugdymo mokyklų devintokams organizuos tris privalomas praktinio pilietiškumo ir gynybos įgūdžių formavimo dienas per metus, nuo 2024 m. rudens siekiama, kad kiekvienas devintokas turėtų galimybę dalyvauti šiuose mokymuose.

Pradinėse klasėse pasaulio pažinimo dalykas išskiriamas į du dalykus: visuomeninio ugdymo ir gamtos mokslų, per gamtos mokslų pamoką bus skiriamas didelis dėmesys tiriamajai veiklai. Pamokų skaičius dėl to nesikeičia: pasaulio pažinimui buvo skirtos 2 valandos, išskaidžius tiems dviem dalykams skiriama po valandą.

Nuo kitų mokslo metų trečiokai turės daugiau matematikos pamokų. Jiems pridedama viena šio dalyko pamoka. Dabar visi 2–4 klasių mokiniai turės po 5 matematikos pamokas per savaitę.

Taip pat daugėja valandų – iki 6 val. per savaitę – skaičius išplėstinio tiek lietuvių kalbos ir literatūros, tiek matematikos mokomojo dalyko III gimnazijos klasės mokiniams. Daugėja informatikai skirtų valandų. Šio dalyko viduriniame ugdyme bus mokoma tiek pat, kiek ir kitų dalykų – chemijos ar fizikos.

Pasikeisti užsienio kalbą bus lengviau

Palengvinamos sąlygos mokiniui pasikeisti antrąją užsienio kalbą, ją paprastai mokiniai pradeda mokytis nuo 6 klasės. Perėję į kitą mokyklą mokiniai galės rinktis mokytis naują užsienio kalbą, ne tokią, kokią buvo pasirinkę prieš tai. Tam bus skiriama papildomų pamokų. Tautinių mažumų mokyklose besimokantiems vaikams antroji užsienio kalba nebus privaloma, kaip ir dabar.

Mokiniai kaip antrąją užsienio kalbą galės pasirinkti ne tik vokiečių, prancūzų, anglų, rusų, bet taip pat ir lenkų, ispanų, ukrainiečių kalbas, jeigu pastarąsias kalbas galės pasiūlyti mokykla.
Mokykla pagal galimybes sudarys sąlygas mokytis gimtosios kalbos vaikams, atvykusiems iš užsienio, jeigu jie pageidaus, kad jų gimtoji kalba būtų įskaitoma kaip antroji užsienio kalba. Tai aktualu, pvz., ukrainiečiams.

Papildomos konsultacijos mokiniams

Naujuose planuose numatyta daugiau papildomų konsultacijų mokymosi sunkumų patiriantiems mokiniams. Nauja tai, kad mokiniui, dalyvavusiam Nacionaliniuose mokinių pasiekimų patikrinimuose ar Pagrindinio ugdymo pasiekimų patikrinimuose ir nepasiekusiam patenkinamo pasiekimų lygio, bus teikiama tikslinga mokymosi pagalba – 20 pamokos trukmės konsultacijų. Už šias papildomas konsultacijas bus apmokama iš valstybės biudžeto, tam yra skirtos papildomos lėšos.

Planuose nustatyta, kad mokykla taip pat turi užtikrinti ne tik trumpalaikę, bet ir sisteminę ilgalaikę pagalbą mokiniui.

Bus įskaitoma daugiau neformaliojo švietimo veiklų

Atsiranda daugiau galimybių įskaityti neformaliąją mokinio veiklą. Mokinys gali pageidauti, kad būtų atleistas nuo bet kurio dalyko dalies ar visų pamokų, jeigu jo lankomos neformaliojo vaikų švietimo programos turinys artimas ar tapatus mokykloje mokomam dalyko turiniui. Tokiu būdu bus sumažinamas mokinio krūvis, nes panašaus arba to paties dalyko jis mokosi, pvz., lankydamas muzikos mokyklą ir dalyvaudamas formaliojo švietimo pamokose. Ar neformaliojo ugdymo turinys atitinka, nustato to dalyko mokytojas, jis ir teikia siūlymą mokyklos direktoriui. Mokykla priima sprendimą, kaip mokinys atsiskaitys už šį dalyką. Visgi nerekomenduojama atleisti nuo pamokų to dalyko, iš kurio mokinys ketina laikyti egzaminus.

Mokiniai, nors ir išlaikę užsienio kalbos tarptautinį egzaminą, nuo šio dalyko mokymosi mokykloje nebus atleidžiami. Jeigu mokinys pageidaus, jis galės mokytis savarankiškai, o mokytojas paskirs vertinimo būdus ir dažnumą.

Išskirtinis dėmesys – dešimtokams

Kaip ir iki šiol, 2024 m. vidurinis išsilavinimas bus įgyjamas baigus vidurinio ugdymo programą ir išlaikius du valstybinius brandos egzaminus: lietuvių kalbos ir literatūros ir mokinio pasirinktą brandos egzaminą. Norint stoti į Lietuvos aukštąsias mokyklas, reikės būti išlaikius ne mažiau kaip 3 valstybinius brandos egzaminus: lietuvių kalbos ir literatūros, matematikos ir pasirinktą. Stojantiesiems į menų studijų krypčių grupės studijas pakaks 2 valstybinių brandos egzaminų, matematikos egzaminas jiems neprivalomas.

Jau dabar dešimtokai renkasi dalykus, kurių mokysis ateinančius dvejus metus. Kad būtų lengviau apsispręsti, Švietimo, mokslo ir sporto ministerija yra parengusi ir vasario pabaigoje mokykloms išplatinusi dešimtokams skirtą atmintinę.";https://www.delfi.lt/projektai/studijos/mokyklose-laukia-pokyciai-stai-kas-laukia-mokiniu-tevu-ir-mokytoju-93167333;2023
Prasideda dešimtokų pasiekimų patikrinimas;2023-05-10 08:45:00;"„Permainų vykdant šių metų pagrindinio ugdymo pasiekimų patikrinimus nėra. Jie vyksta taip pat kaip ir ankstesniais metais. Jau sukaupta nemaža patirtis darbo su elektronine testavimo ir vertinimo sistema, todėl procesas mokykloms tapo įprastas. Dešimtokai taip pat turėjo galimybę išmėginti elektroninę testavimo sistemą per bandomąjį matematikos patikrinimą. Tuo pačiu jie galėjo ir pasitikrinti, ko turėtų pasimokyti papildomai, kad pasiektų geriausių rezultatų“, – sako NŠA direktorė Rūta Krasauskienė.

PUPP prasideda lietuvių kalbos ir literatūros patikrinimu raštu. Šį patikrinimą sudaro dvi dalys: per pirmąją dešimtokai turi atlikti teksto suvokimo, kalbos pažinimo ir vartojimo užduotis, antroji dalis skirta teksto kūrimo užduočiai. Iš viso patikrinimui skirtos 3 valandos. Lietuvių kalbos ir literatūros pasiekimų patikrinimas žodžiu organizuojamas mokyklos nuožiūra ugdymo proceso metu, rašoma pranešime.

Dešimtokai matematikos PUPP laikys kitos savaitės pradžioje. Gimtosios baltarusių, lenkų, rusų bei vokiečių kalbos pagrindinio ugdymo pasiekimų patikrinimus mokiniai laikys kitos savaitės pabaigoje.

Dešimtose klasėse ugdymo proceso pabaigoje organizuojamuose pasiekimų patikrinimuose dalyvauja visi mokiniai, kurie elektroniniu būdu juos laiko savo mokyklose. Užduotis moksleiviai turi atlikti savarankiškai neišeidami (neatsijungdami) iš elektroninės testavimo sistemos lango, nesinaudodami jokia neleistina pašaline pagalba.

„Patikrinimų metu dešimtokai gali naudotis skaičiuotuvu, kuris įdiegtas elektroninėje užduočių atlikimo sistemoje, arba asmeniniu skaičiuotuvu be tekstinės atminties. Taip pat turėti lapą su matematikos PUPP formulėmis. Per lietuvių kalbos PUPP galima naudotis mokykliniais rašybos ir kirčiavimo žodynais arba dabartinės lietuvių kalbos žodynais“, – pažymima pranešime žiniasklaidai.

Mokiniams, turintiems specialiųjų ugdymosi poreikių, PUPP vykdymas ar užduotys yra atitinkamai pritaikytos. Apie tai, kaip bus vykdomas pasiekimų patikrinimas specialiųjų poreikių turintiems mokiniams, sprendžia mokyklų vadovai, atsižvelgdami į pedagoginių psichologinių tarnybų individualias rekomendacijas mokiniams.

Šiais metais, kaip ir ankstesniais, PUPP nėra perlaikomas. Pakartotiniame pasiekimų patikrinime galės dalyvauti tik tie, kuriems neatvykus pasiekimų patikrinimas dėl įvairių pateisinamų priežasčių mokyklos vadovo sprendimu bus atidėtas.

Nuo 2024–2025 m. m. atsiras reikalavimas PUPP būti išlaikius ne mažiau kaip 4 balais. Patikrinimą nuo 2024–2025 metų taip pat bus galima perlaikyti. Šis pokytis palies dabartinius aštuntokus.

Planuojama, kad visų PUPP rezultatai mokykloms bus paskelbti iki birželio 12 dienos.";https://www.delfi.lt/news/daily/lithuania/prasideda-desimtoku-pasiekimu-patikrinimas-93303643;2023
Katastrofa švietime – visiškai arti: jeigu penkerius metus nieko nedarysime, tai neišvengiama;2023-05-28 10:42:00;"Būsimųjų vienuoliktokų turbūt laukia didžiausi pasikeitimai. Jų valstybinio brandos egzamino įvertinimą sudarys dvi dalys: 40 procentų įvertinimo 11 klasėje per tarpinį patikrinimą, o likusius 60 procentų – brandos egzaminai. Taip pat bus atnaujintos kai kurių klasių ugdymo programos, mokyklos turės būti pasiruošusios ir įtraukiajam ugdymui.

Žurnalas „Reitingai“ pastebėjo ir tendenciją, kad jau kelerius metus geriausius rezultatus demonstruoja privačios mokyklos ir gimnazijos, kurios pačios atsirenka gabiausius moksleivius. Nors ir J. Balčikonio gimnazija nėra atrankinė mokykla, tačiau šiais metais sudarytame žurnalo reitinge ji pasirodė labai gerai ir atsidūrė tarp atrankų nedarančių gimnazijų pirmajame penketuke. Tačiau jos direktorius pripažįsta, „kad tapti olimpiniu čempionu du kartus iš eilės nėra labai paprasta“.

– Direktoriau, ir vėl girdime tam tikrus atgarsius po „Reitingų“ žurnalo paskelbto geriausių ir prasčiausių mokyklų reitingo. Noriu jūsų paklausti, ar jūs taip pat manote, kad privačios gimnazijos gali nukonkuruoti valstybines?

– Iš tikrųjų, kad galėčiau tiksliai atsakyti į šį klausimą, reikėtų išanalizuoti tą situaciją, kokia dabar susiklostė. Labai įdėmiai nežiūrėjau tų reitingų, o jų sudarytojai ir kiti specialistai taip kalba. Tų privačių gimnazijų dar nėra labai daug, jeigu lygintume, kiek yra valstybinių. Pastarųjų, atrodo, daugiau nei 300. Taip pat reikia skaičiuoti, kiek valstybinių mokyklų atlieka atrankas ir pan.

Aišku, jeigu remtumėmės tų šalių patirtimi, kur senesnės demokratinės tradicijos, tai, pavyzdžiui, Amerikoje yra populiaresnės privačios mokyklos. Tačiau tai nereiškia, kad taip atsitiks ir Lietuvoje.

Galima sutikti, kad privačiose gimnazijose mokoma mažesnėse klasėse, galbūt kitokie mokytojų metodai. Manau, tai tikrai vilioja ir tėvus, ir vaikus, bet jeigu norėčiau tiksliai atsakyti į jūsų klausimą, reikėtų palyginti, kiek viename šimtuke yra privačių gimnazijų. Jeigu jos turėtų nukonkuruoti valstybines mokyklas, vadinasi, visos turėtų būti viršuje? Pirmame trisdešimtuke, dvidešimtuke, dešimtuke ir pan. Be abejonės, jų yra, bet, mano nuomone, jos dar tikrai per ateinančius trejus ar ketverius metus nesudarys didelės konkurencijos.

Taip pat privačios gimnazijos yra remiamos ne tik tėvų pinigais, bet ir valstybės lėšomis. Vadinasi, turi daugiau galimybių pasiūlyti vaikams papildomų dalykų.

– Kas jums yra gimnazija? Atrodo, kad iki reformos, kai buvo nuspręsta visas nuo devintos klases mokyklas paversti gimnazijomis, šis pavadinimas turėjo kažkokį prestižą, o ar dabar nėra jis nuvertėjęs?

– Labai sunkus klausimas, kadangi aš buvau vienas iš vadovų, kuris matė, kaip buvo kuriama mūsų gimnazija. Mes buvome pirmieji, kurie gavome gimnazijos statusą. Kai gimnazijų buvo nedaug, jos tikrai buvo išskirtinės. Visuose rajonų centruose, miestuose buvo tik po kelias tas gimnazijas, todėl, be abejonės, tas prestižas buvo didesnis. Į gimnazijas stodavo iš tuometinių vidurinių mokyklų.

Kai dabar visos tapo gimnazijomis, ir geros, ir prastos vidurinės mokyklose, tai ta gimnazijos idėja yra šiek tiek devalvuota. Tai nebėra tik gabių vaikų mokymo institucija, bet įstaiga, kur visiems ateinantiems mokiniams yra suteikiamos vienodos sąlygos mokytis. Jeigu iš pradžių buvo mokomi tik labai gabūs mokiniai, dabar tai daroma tik, pavyzdžiui, Vilniaus licėjuje, LSMU gimnazijoje, abiejose Jėzuitų gimnazijose, Vilniaus M. Biržiškos gimnazijoje, Vilniaus Žirmūnų gimnazijoje ir t. t. Taigi, šios mokyklos vis dar vykdo atrankas, todėl ten mokosi vaikai su didesne motyvacija ir jų rezultatai yra akivaizdžiai geresni.

Kai turime mokyti visus priimtus vaikus, tuomet yra geriau išlaikančių PUPPą (Pagrindinio ugdymo pasiekimų patikrinimas – aut. past.), yra ir prasčiau. Turime galvoti, kokie tada yra keliami tikslai. Jeigu Lietuvai reikia išsilavinusių ir protingų žmonių, kurie sukurtų valstybei kažkokią pridėtinę vertę ir stiprintų jos ekonomiką, tuomet reikia skatinti tokių mokyklų, kur būtų ugdomi gabūs vaikai, steigimą.

Kita vertus, jeigu norime visus išmokyti ir dar pradėsime vykdyti įtraukųjį ugdymą, taip pat dirbsime pagal naujas ugdymo programas, tai, manau, tas lygis tikrai nekils. Kita problema ir mokytojų trūkumas. Jų kiekvienais metais vis mažėja, reikalavimai darbui didėja ir aš bijau, kad susidursime su dar didesniais iššūkiais, negu dabar susiduriame.

– Vadinasi, net ir jūsų vadovaujamai Panevėžio J. Balčikonio gimnazijai sunku rasti norinčių dirbti mokytojų?

Tikrai sunku. Man dabar reikėjo ieškoti vieno dalyko mokytojo, tai šeštą ar septintą mokytoją prišnekinau dirbti. Jie pateikia labai logiškus argumentus, jog darbas gimnazijoje kiekvienais metais yra iššūkis. Devintoje klasėje pradedama dirbti su vaikais, kurių žinios yra skirtingos, o ką reikia padaryti? Kažkaip sulyginti tas žinias, todėl vykdomi testai, kad baigus devintą klasę jos būtų bent panašaus lygio.

Dešimoje klasėje – PUPPas. Tada jau mokinių žinios yra įvertinamos centralizuotai. Vienuoliktoje klasėje atsiras tarpiniai patikrinimai, o jau dvyliktoje – egzaminai. Aš negaliu teigti, kad darbas progimnazijose yra nereikalingas ar lengvas, bet kažkokių egzaminų ten kaip ir nėra. Atsakomybės – mažiau.

Iš rajono irgi sunku prisikalbinti mokytojus, kadangi ten mažesnės klasės, sudarytos kažkokios legvensės sąlygos, todėl jie nenori važiuoti dirbti į perpildytas miesto mokyklas. Miesto mokyklose ir taip mokosi įvairių gebėjimų vaikų, o dabar dar turėsime įtraukti ir specialiųjų poreikių.

Mano vadovaujamoje gimnazijoje jau turime 7 mokinius su specialiasiais poreikiais ir ne visi mokytojai vienodai tai priima. Tikrai sudėtinga situacija, kai mokei tik gabius, motyvuotus vaikus ir turėjai, galima sakyti, homogeniškas klases, o dabar atsiranda nesimokančių, nelankančių ir su specialiaisiais poreikių moksleivių, todėl reikia dalį dėmesio skirti ne tik gabiems. Mano nuomone, gabūs vaikai dėl tokios situacijos kentės ir turbūt bendras mokyklos lygis šiek tiek kris.

Apskritai, aš tuos vykdomus reitingus vertinu galbūt ne skeptiškai, visai normaliai, bet Lietuvoje taip yra, kad žmonės pasiskirstė į dvi dalis. Vieni teigiamai juos vertina, o kiti niekina. Manau, visą laiką reikia rasti aukso vidurį. Kadangi kitokių reitingų nėra, tai į juos reikia ir atsižvelgti. Sutikus gatvėje tėvus dažnai girdžiu, kad mūsų gimnazija ir vėl aukštai įvertinta ir kaip gerai. Tačiau jeigu kitais metais nukrisime per 10 ar 15 pozicijų, tai čia mokykla suprastėjo ar vaikai ir kontekstas pasikeitė?

Kitaip sakant, mokykla išliko ta pati, tiesiog tas reitingas uždeda tokį dalyką, kad tapti olimpiniu čempionu du kartus iš eilės nėra labai paprasta.

– Jeigu gerai suprantu, jūsų mokykla neplanuoja įvesti stojamųjų egzaminų, kad būtų galima irgi atsirinkti gabesnius ir labiau motyvuotus mokinius?

– Nėra mūsų gimnazijoje jokių stojamųjų egzaminų, taip pat dėl skaidrumo ne mes priimame vaikus, o Švietimo skyrius. Jeigu pageidaujančių mokytis yra daugiau, nei yra vietų, tuomet gal keli mokiniai ir nepakliūna. Tačiau tikrai nėra tokio konkurso, kad pretenduotų du mokiniai į vieną vietą.

Tiesa, tam tikrų dalykų vidurkį vaikai turi turėti geresnį, galbūt ateina ir labiau motyvuoti, bet supraskite, kad anksčiau Panevėžyje buvo apie 25 tūkst. moksleivių, o dabar – apie 9 tūkst. Aišku, kad iš 25 tūkst. procentas ir iš 9 tūkst. procentas yra skirtingas gabių ir vidutinių gabumų moksleivių.

Tikrai nesakau, kad mūsų mokykla nėra populiari, bet moksleiviai žino, kad čia reiks daug dirbti ir tie rezultatai būna geresni. Aš ir pats dėstydamas ekonomiką devintokų klausiu, jeigu jiems reiktų rinktis iš naujo, ar jie rinktųsi tą vietą, kur sunkiau mokytis, ar kur lengviau. Dar nebuvo nei vienoje klasėje, kurie būtų atsakę, jog būtų rinkęsi lengvesnį kelią.

– Vis dėlto, ar nepastebite tendencijos, kad mokinių motyvacija mokytis krenta?

– Dėl mokinių motyvacijos aš jums atsakysiu taip: jeigu klasėje motyvacija yra aukštesnė, tuomet tie nenorintys mokytis vis tiek turi stengtis, eiti, daryti ir t. t. Jeigu motyvacijos lygis klasėje yra žemas, pavyzdžiui, ir pamokų nelankymas, įvairios kelionės pamokų metu, pažymių ar egzaminų rezultatų svarbos sumenkinimas, tada ateityje gali būti ir sudėtingiau. Vis dėlto, kai mokiniai nori įstoti į norimą aukštąją mokyklą, tuomet labiau ir stengiasi.

– PUPP rezultatai rodo, kad jo nebeišlaiko apie 40 proc. Lietuvos mokinių. Ar jums atrodo, kad iš tikrųjų situacija yra tragiška ir gali tekti uždaryti dalį gimnazijų šalyje, jeigu mokiniai nebeįveiks šios privalomos tolimesniam mokymuisi kartelės?

– Šiuo atveju tikrai gali atsitikti įdomus dalykas. Vadinasi, jeigu tie PUPP neišlaikiusieji, sudarius sąlygas išlyginti spragas, vis tiek nesugebės to padaryti, tai mokslas pagal įstatymus yra privalomas iki 16 metų. Tikrai niekas su pagaliu nelieps baigti vidurinio ugdymo programos.

Turbūt teks vėl rinktis profesines mokyklas, kurios dabar nėra labai populiarios. Kiek žinau, profesinio rengimo centrai visame pasaulyje, pavyzdžiui, Skandinavijoje, Vokietijoje, yra populiaresni už gimnazijas. Ten kaip tik mokiniai renkasi tokį kelią, kai įgyjamas ir vidurinis išsilavinimas, ir specialybė. Tuomet išeinama iškart į darbo rinką.

Lietuvoje kažkodėl yra kitokia tradicija, kuri galbūt nėra labai gera ir ją reikėtų keisti. Profesinio rengimo centrų bazė mūsų šalyje yra geresnė negu gimnazijų. Jie vykdo daug ir europinių projektų, turi ir įrangos, kuri 100 proc. nėra panaudojama. Aišku, galbūt ten prastesnė besimokančiųjų motyvacija. Bet, manau, būtų puiku, kad daugiau mokinių užpildytų tas mokyklas. Deja, ar tėvai ir vaikai norės rinktis tokį kelią, tai čia klausimas. Manau, stengsis visomis išgalėmis papulti į vienuoliktą klasę.

Dabar mes praktiškai mokome visus. Nesvarbu, ar jie dešimtoje klasėje išlaikė PUPPą, ar neišlaikė. Tiesa, mūsų mokykloje tokių gal buvo tik du vaikai, bet matome, kad jeigu ir toliau nėra motyvacijos, tie mokymosi rodikliai toliau prastėja. Reikia pasakyti, kad dabartinių dvyliktokų rezultatus irgi sunku prognozuoti, kadangi per pandemiją pusantrų metų vykęs mokslas nuotoliniu būdu tikrai juos išbalansavo. Dar nesugrįžome į priešpandeminį lygį, ypač galvojant apie požiūrį į mokslą.

– Kodėl, jūsų nuomone, taip smunka tiksliųjų ir gamtos mokslų rezultatai? Ar Švietimo ministerijos kuriami STEAM centrai padės padaryti kokį nors proveržį?

– Manau, kad tie STEAM centrai tikrai yra gera idėja, bet jie turi būti kiekvienoje mokykloje. Aišku, mes galime į juos nuvežti vaikus, galime juos sudominti, bet tai turime galimybę daryti kelis kartus per metus. Vis dėlto tai reikėtų daryti kiekvieną dieną, mat 30 proc. tiriamųjų darbų turėtų būti atliekami mokykloje.

Nors ir visi kritikuoja Tūkstantmečio mokyklų projektą, bet jis yra daug geresnis gimnazijoms projektas, kadangi atsiras mokyklose laboratorijos, pavyzdžiui, fizikos, chemijos ir pan. Tada vaikai vieną pamoką mokosi teoriją, o kitą atlieka praktiką.

Tačiau į STEAM centrą reikia nuvažiuoti, jų dar nėra tiek daug ir pan. Iš vienos pusės verkiame, kad gamtos mokslų rezultatai prastėja ir kuriame STEAM centrus, bet iš kitos – turime įtraukti visus mokinius, kurie nenori arba negeba mokytis, turi specialiųjų poreikių, skirti jiems tinkamą dėmesį.

Man atrodo, kad ta švietimo reforma yra tampoma į dvi puses. Norime ir gerų rezultatų, bet norime ir įtraukties. Tiesiog negali taip būti viskas gerai. Aš tikrai nekritikuoju, kas čia bandoma padaryti, bet galbūt daroma kažkiek skubotai.

Prieš kelias dienas buvau Latvijoje, ten jie jau dirba trejus metus pagal atnaujintas programas, tai sakė, kad mūsų laukia tokie neišbandyti toliai. Jeigu atvirai, yra atnaujintos programos, bet vadovėlių nėra, todėl nėra tinkamai pasiruošta. Girdime tik pažadus, kada vasarą kažkas vyks, bet vasarą mokytojai atostogaus.

Mokytojų stygius, ypač gamtos mokslų, dabar jau yra juntamas, tai aš garantuoju, kad jeigu per penkerius metus nieko nedarysime, bus katastrofa. Tiesiog nebus gyvų žmonių, kurie galėtų dėstyti tą dalyką. Niekas labai ir nenori į tas specialybes stoti, mat baigia vienetai, o reikia šimtais. Studijuoti yra sunku, o baigę į mokyklas nenori eiti dirbti dėl įvairių priežasčių. Niekas nepadeda – nei suteikiamas gyvenamas plotas, nei stipendijos, nei trišalės sutartys.

Aš prognozuoju tokią ateitį, kad vienas fizikos, biologijos ar chemijos mokytojas daliai mokyklų šiuos dalykus ves nuotoliniu būdu. Tiesiog nebus daugiau kam mokyti. Jau dabar yra ta problema.

Džiaugiuosi, kad mano mokytojai gal ir vyresnio amžiaus, dalis ir pensininkai, bet jie dar sutinka dirbti mokykloje. Jeigu jie išeitų, tai būtų tam tikra maža griūtis.";https://www.delfi.lt/news/daily/lithuania/katastrofa-svietime-visiskai-arti-jeigu-penkerius-metus-nieko-nedarysime-tai-neisvengiama-93389803;2023
Paskelbti PUPP rezultatai: dešimtokų pasiekimai per metus ūgtelėjo;2023-06-15 08:18:00;"Remiantis lietuvių kalbos ir literatūros PUPP rezultatais, šiemet dešimtokų surinktų taškų vidurkis siekia 46,5 iš 80 galimų taškų. 2022 m. jis sudarė 45 taškus iš tiek pat galimų.

Matematikos PUPP taškų vidurkis šiais metais išaugo iki 21,9 iš 45 galimų taškų. Praėjusiais metais per matematikos PUPP surinktas taškų vidurkis siekė 16,6 taškų iš 45 galimų, rašoma pranešime žiniasklaidai.

„Lietuvių kalbos ir literatūros bei matematikos patikrinimų rezultatai per metus pastebimai ūgtelėjo. Viena vertus, tai nuteikia optimistiškai, kita vertus, džiaugtis dar ankstoka – gerėjančiai tendencijai patvirtinti reikia laiko. Rezultatai rodo, kad lyginant su 2022 m., šiemet sumažėjo mokinių dalis, gavusių žemiausius balus ir padidėjo aukščiausius balus gavusių mokinių skaičius. Tokia pat tendencija užfiksuota ir per lietuvių kalbos, ir per matematikos patikrinimus“, – sako NŠA direktorė Rūta Krasauskienė.

Šiais metais pirmą kartą vyko matematikos PUPP bandomasis patikrinimas, kuriame dalyvavo 23,3 tūkst. dešimtokų. Per bandomąjį testą mokinių surinktų taškų vidurkis siekė 16,7 iš 45 galimų surinkti taškų.

Tikrojo matematikos PUPP rezultatai rodo, kad patenkinamo pasiekimų lygio nepasiekusių mokinių skaičius sumažėjo per 14 proc., lyginant su praėjusiais metais. Patenkinamą pasiekimų lygį pasiekė 27,6 proc. matematikos PUPP dalyvavusių mokinių (2022 m. – 34,8 proc.), 35,4 proc. – pagrindinį pasiekimų lygį (2022 m. – 21,7 proc.), 11,8 proc. – aukštesnį pasiekimų lygį (2022 m. – 4 proc.), rašoma pranešime.

NŠA duomenimis, 21,8 proc. lietuvių kalbos ir literatūros PUPP dalyvavusių mokinių pasiekė patenkinamą pasiekimų lygį (2022 m. – 25 proc.), 60,8 proc. – pagrindinį pasiekimų lygį (2022 m. – 60,2 proc.), 13,3 proc. – aukštesnį pasiekimų lygį(2022 m. – 10 proc.).

Šiais metais dešimtokams geriau sekėsi atlikti žinių ir supratimo nei matematikos taikymo ir matematinio mąstymo reikalaujančias užduotis. Lietuvių kalbos ir literatūros patikrinime mokiniams geriausiai sekėsi kalbėjimo, kalbos pažinimo ir vartojimo bei teksto suvokimo užduotys, prasčiau – teksto kūrimas.

Daugiau nei 80 proc. lietuvių kalbos ir literatūros patikrinime dalyvavusių mokinių teigė, kad laiko atlikti užduotis jiems užteko. Lygiai tokios pat nuomonės buvo ir daugiau nei 70 proc. dešimtokų, dalyvavusių matematikos patikrinime. Atsižvelgiant į dešimtokų suteiktą grįžtamąjį ryšį po bandomojo matematikos patikrinimo, matematikos PUPP užduočiai atlikti skirtas laikas buvo pailgintas 20 minučių.";https://www.delfi.lt/news/daily/lithuania/paskelbti-pupp-rezultatai-desimtoku-pasiekimai-per-metus-ugtelejo-93662831;2023
Remigijus Motuzas. Mokyklų nelanko beveik 16 tūkst. vaikų, bet valdžiai tai – nė motais?;2023-08-17 15:19:00;"Kitaip tariant, iš didelio rašto išeita iš krašto – Švietimo, mokslo ir sporto ministerija (ŠMSM) naujiems mokslo metams paruošė tiek pokyčių, kad įsisenėjusių problemų nebeliko kam spręsti. Antai planuojamas ugdymo turinio, įtraukiojo ugdymo atnaujinimas, tarpinių mokinių žinių patikrinimų 11 klasėje įvedimas, „Tūkstantmečio mokyklos“ projekto įgyvendinimas ir kiti. Nepaisant to, kad dalis šių naujovių, kaip teigia švietimo ekspertai, yra tiesiog neparuoštos, ŠMSM užvestas „buldozeris“ važiuoja į priekį.

Tad tikiuosi šiuo tekstu grąžinti naująjį ŠMSM vadovą Gintautą Jakštą į realybę. Primenu, jog vadovaujantis Švietimo įstatymu, vaikai iki 16 metų privalo mokytis pagal pradinio ir pagrindinio ugdymo programas. Tuo tarpu kone 16 tūkst. vaikų mokyklos tiesiog nelanko. Švietimo, mokslo ir sporto ministerija visus ramina, kad situacija nesanti tokia tragiška ir kad didesnė dalis – tai vaikai, su tėvais išvykę į užsienį ir nedeklaravę gyvenamosios vietos pakeitimo. Sutinku, kad tokių atvejų yra nemažai, tačiau neįtikėtina, kad to nežino mokyklos, iš kurios išvyko vaikas, klasės auklėtojas ir pedagogai.

Tačiau kodėl ministerija nepripažįsta, kad keli tūkstančiai vaikų nelanko mokyklos dėl socialinių, psichologinių ir kitų priežasčių? Garsiai bijoma kalbėti ir apie tai, kad dalis tokio amžiaus mokinių jau yra pabandę alkoholio ar net tapę priklausomi nuo narkotikų. Kuo ilgiau bus tylima ir nesiimama efektyvių prevencinių priemonių psichoaktyviųjų medžiagų vartojimui sumažinti, tuo sunkiau bus juos susigrąžinti ne tik į mokyklą, bet ir į normalų gyvenimą.

Visi sutinkame, kad už tinkamą ir laiku suteikiamą savo vaikų ugdymą pirmiausia atsako tėvai. Tačiau dalis mokyklų nelankančių mokinių gyvena nepalankioje aplinkoje, kur nėra patenkinamos socialinės-ekonominės mokinio ir jo šeimos gyvenimo sąlygos. Tokioje aplinkoje dažniausiai nėra mokymosi motyvacijos. Dalis vaikų nelanko mokyklos dėl susikaupusių žinių spragų, atsiradusių sistemingai praleidinėjant pamokas; kai kurie dėl patyčių, dėl konfliktų su mokytojais ir bendraamžiais ir apskritai nepalankios emocinės aplinkos. Tokiems vaikams turėtų būti laiku suteikta pagalba. Tačiau nerimą kelia tai, kad tik daliai mokinių, turinčių gauti švietimo pagalbą, ji yra suteikiama. Viena iš priežasčių yra žmogiškųjų resursų trūkumas. Pavyzdžiui, Vilniaus mieste nė vieno specialiojo pedagogo arba psichologo praėjusiais mokslo metais neturėjo beveik 20 proc. bendrojo ugdymo įstaigų ir jų trūkumas tik didėja. Ne geresnė padėtis yra ir su socialiniais pedagogais, kurių svarbiausias veiklos tikslas yra laiku pastebėti, įvertinti ir spręsti vaikų bei paauglių mokyklos nelankymo, netinkamo elgesio, bendravimo ir kitas problemas. Taigi, tokios šeimos ir jų vaikai nesulaukia reikiamo dėmesio iš atitinkamų institucijų bei socialinių pedagogų.

Nepakankamas yra ir pedagoginės bei psichologinės pagalbos vaikams prieinamumas. Nors daugelyje miestų ir rajonų yra įsteigtos pedagoginės psichologinės tarnybos, tačiau kai kuriose savivaldybėse veiksmingesnė pagalba nesuteikiama, nes yra silpna materialinė-techninė bei metodinė bazė ir trūksta reikiamos kvalifikacijos specialistų.

Visos viešai įvardijamos vaikų sugrąžinimo į mokyklas priemonės yra formalios. Praktiškai nėra pagalbos, kad mokyklos nelankantys vaikai galėtų atgauti prarastą mokymosi motyvaciją, pasitikėjimą savimi ir toliau galėtų tęsti mokymąsi pagal privalomo švietimo programas. Lietuvoje dar 1993 m., remiantis Danijos patirtimi, buvo pradėtos steigti Jaunimo mokyklos, kuriose ugdomi mokiniai, turintys mokymosi motyvacijos, socialinės adaptacijos sunkumų, linkę iškristi iš nuosekliojo mokymosi sistemos ar dėl socialinių-ekonominių priežasčių nelankantys bendrojo ugdymo mokyklų. Vilniaus mieste šiandien turime 2 tokias mokyklas, tačiau jos savo misijos nebeatlieka, nes ryškėja mokymosi proceso trūkumai, žemas mokinių pasiekimų lygis, nepakankama pedagogų kompetencija dirbti su tokiais vaikais. Išlieka grėsmė, jog mokinių, stokojančių mokymosi motyvacijos ir turinčių emocinių elgesio problemų, išsilavinimas bei integravimas į visuomenę šiose mokyklose nebus užtikrintas.

Daugelyje šalių egzistuoja kelios dešimtys bendrojo ugdymo mokyklų modulių ir tėvai gali pasirinkti tinkamą mokyklą savo vaikui. Lietuvoje taip pat jau turime alternatyvaus ugdymo mokyklų, tačiau beveik visos jos yra nevalstybinės ir dėl mokesčio už mokslą neprieinamos vaikams iš žemos socialinės ekonominės ir kultūrinės aplinkos. Dalis vaikų nepatenka į mokyklas ir dėl vis sunkėjančios priėmimo į bendrojo ugdymo mokyklas tvarkos. Pavyzdžiui, Vilniaus mieste popieriniai prašymai dėl priėmimo į mokyklą nepriimami. Jie teikiami tik per elektroninę registracijos sistemą, prie kurios galima prisijungti per elektroninę bankininkystę. Mokymo sutartis pasirašoma taip pat tik elektroniniu būdu. Kasmet keičiamos mokyklų aptarnavimo teritorijos. Paradoksalu, bet mokinys, pabaigęs pradinio ar pagrindinio ugdymo programą ir pageidaujantis tęsti mokymąsi toje pat mokykloje pagal aukštesnio lygio programą, vėl turi teikti prašymą per elektroninę sistemą. Bet tai negarantuoja, kad mokinys galės tęsti mokymąsi savo mokykloje. Manau, kad dėl tokios perteklinės biurokratijos dalis vaikų taip pat laiku nepradeda lankyti mokyklos.

Vaikų, nelankančių mokyklos, problemos sprendimą labiausiai apsunkina tai, kad iki šiol niekaip nesugebame suskaičiuoti mokyklų nelankančių vaikų. Yra mokinių registras ir speciali informacinė sistema NEMIS. Šios sistemos paskirtis – kaupti, saugoti ir teikti informaciją apie nesimokančius ir bendrojo ugdymo mokyklos nelankančius mokinius, nesimokymo ir mokyklos nelankymo priežastis. Kiekviena savivaldybė skiria savo administracijos padalinį, atsakingą už mokyklos nelankančių mokinių ir nesimokančių vaikų apskaitos organizavimą ir tvarkymą. Tačiau kiekviena institucija pateikia skirtingus skaičius ir pažymi formalias priežastis. Oficialiosios statistikos portalo duomenimis, Vilniaus sostinės regione praėjusiais mokslo metais mokyklos nelankė 4303 mokiniai, tačiau Vilniaus miesto savivaldybės skyriaus, atsakingo už apskaitą, duomenimis, 2022–2023 mokslo metais į NEMIS informacinę sistemą buvo įvesti tik 25 vaikai, kurie yra praleidę daugiau negu 50 proc. pamokų be pateisinamos priežasties.

Šis pavyzdys įtikinamai parodo, kad statistinė informacija apie mokyklos nelankančius vaikus yra iškreipta. Nežinodami realios situacijos, negalime spręsti ir problemos. Jeigu ir toliau bus kuriami tik formalūs registrai, nebus suvienytos ugdymo įstaigų ir atitinkamų institucijų pastangos realiems veiksmams, mokyklos nelankančių mokinių skaičius tik augs. Turime padaryti viską, kad kiekvieno asmens išsilavinimas kuo mažiau priklausytų nuo neigiamų socialinių, ekonominių ir kultūrinių aplinkos sąlygų.";https://www.delfi.lt/news/ringas/politics/remigijus-motuzas-mokyklu-nelanko-beveik-16-tukst-vaiku-bet-valdziai-tai-ne-motais-94223059;2023
Švietimo ministerija išvardijo šių mokslo metų naujoves: suplanuotos ir naujos pamokos;2023-08-24 10:56:00;"„Noriu užtikrinti, kad laikomasi įsipareigojimų, numatytų kolektyvinėse sutartyse su profesinėmis sąjungomis, politinių partijų sutarime dėl švietimo, Vyriausybės programoje. Lėšų įsipareigojimams vykdyti reikės daug, esame pateikę kelių šimtų milijonų eurų poreikį biudžeto deryboms“, – sako švietimo, mokslo ir sporto ministras Gintautas Jakštas.

Kaip praneša ministerija, švietimo finansavimas ir mokytojų darbo užmokestis nuosekliai auga. Statistikos departamento duomenimis, 2019 m. I ketv. vidutinis mokytojo darbo užmokestis „į rankas“ siekė 857 eurų, 2023 m. I ketv. – 1328 eurų, arba augo daugiau nei pusantro karto.

Pažymima, kad valstybės ir savivaldybių biudžetų asignavimai švietimui 2019 m. sudarė 2, 24 mlrd. eurų, šiemet jie augo 58 proc. ir siekia 3,55 mlrd. eurų.

Ministerija atkreipia dėmesį, kad jau po savaitės prasidėsiančiais mokslo metais mokyklas, moksleivius ir mokytojus pasieks ne vienas atnaujinimas. Todėl G. Jakštas visos švietimo bendruomenės prašo atvirai kalbėtis.

„Pirmiausia, ko prašau švietimo bendruomenės, – atviro dialogo. Mūsų sprendimai ir darbai yra bendri, nebūtinai tobuli. Bet visada lieka kelias tobulinti matant visumą ir bendrus siekius, o jie gana paprasti ir nesikeičia: kad kiekvienas vaikas, nesvarbu kur gyvena ir kokia jo šeima, gautų kuo geresnį išsilavinimą“, – teigia G. Jakštas.

Nuo rugsėjo 1–osios ilginamas laikas mokytojams pasirengti pamokoms, tam skiriamas ir papildomas finansavimas. Šiais mokslo metais 20 proc. ilginamas laikas pasirengti pamokoms tiems mokytojams, kurie dirbs pagal atnaujintas bendrojo ugdymo programas. Jos bus įgyvendinamos nelyginėse klasėse.

Tuo metu lyginėse klasėse bus tęsiamos ir užbaigiamos dabartinės programos, atkreipia dėmesį ŠMSM. Dar kitais mokslo metais, 2024–2025 m. m., jau visos klasės dirbs pagal atnaujintas programas. Įsiklausius į chemijos ir fizikos dalykų mokytojų asociacijų siūlymą, pagal atnaujintas šių dviejų dalykų (fizikos ir chemijos) programas mokytis ir aštuntokai – vieninteliai iš visų lyginių klasių.

Kaip skelbia pministerija, ugdymo programos atnaujinamos kas dešimtmetį, atsižvelgiant į visuomenės pokyčius ir ateities iššūkius. Atnaujintose programose nėra radikalių permainų, tačiau mokymo tikslu tampa ne tik žinių įgijimas, bet ir mokėjimas šias žinias taikyti, turėti daugiau šiuolaikiniame pasaulyje reikalingų įgūdžių. Ugdymas orientuotas į kompetencijų ugdymą, mokytojams suteikiama galimybė savo nuožiūra rinktis 30 proc. savo mokomo dalyko turinio, stiprinamas tarpdalykinis ugdymas, teigia ŠMSM.

„Atnaujintas programas rengė mokytojai, mokslininkai, tai buvo ne vienerių metų darbas, kuriuo nuo pirmų žingsnių rūpinosi Nacionalinė švietimo agentūra. Programos pradėtos atnaujinti dar per praėjusios Vyriausybės kadenciją. Pasiruošimas dirbti pagal naujas programas truko daugiau kaip metus: vyko mokymai, konsultacijos, parengta metodinė medžiaga, ilgalaikių pamokų planų pavyzdžiai“, – skelbiama pranešime.

Mokyklos jau yra nusipirkusios daugiau kaip 19 tūkst. 26 pavadinimų vadovėlių, parengtų pagal atnaujintas programas, daugiausiai – pradinukams. Ministerija šiemet mokykloms vadovėliams pirkti skyrė dvigubai daugiau lėšų negu ankstesniais metais – 16 mln. eurų.

ŠMSM taip pat akcentuoja, kad šiek tiek keisis ir brandos egzaminų sistema dabartiniams III klasės gimnazistams. Valstybinis egzaminas bus laikomas dalimis, mažesnėmis apimtimis – III klasės gimnazistai pavasarį laikys tarpinius pasiekimų patikrinimus.

„Tai galimybė išskaidyti didžiulį mokymosi krūvį baigiamojoje klasėje ir kaupti įvertinimą dalimis, mokytis nuosekliau, atsiskaityti palaipsniui, nenukeliant visko į vieną brandos egzaminų sesijos mėnesį. Jei per tarpinį patikrinimą nepavyko pasirodyti taip gerai, kaip tikėtasi, lieka galimybė pasistengti egzamino metu“, – skelbia ministerija.

Tarpinio patikrinimo metu galima gauti 40 proc. galutinio egzamino vertinimo – to užtenka, kad egzaminas būtų išlaikytas. Surinkę ne mažiau kaip 35 taškus per tarpinį patikrinimą, abiturientai ateis į egzaminą žinodami, kad valstybinis egzaminas jau išlaikytas kad ir kiek taškų per jį gaus, pažymi ministerija.

Siekiant, kad ir mokiniai, ir jų mokytojai jaustųsi ramiai, pirmajai tarpinius patikrinimus laikančiai kartai bus suteikta galimybė perlaikyti tarpinį patikrinimą po metų, IV gimnazijos klasėje, o į galutinį valstybinio brandos egzamino rezultatą bus įskaičiuotas aukštesnis tarpinio patikrinimo rezultatas.

Patikrinimai, išskyrus lietuvių kalbos ir literatūros pirmąjį (kalbėjimo) tarpinį patikrinimą, vyks elektroniniu būdu, mokyklose. Taip pat numatomos papildomos lėšos mokinių pasiekimų patikrinimams organizuoti ir vykdyti, perkami kompiuteriai. Mokytojams bus papildoma už darbą patikrinimo metu.

Lapkričio pabaigoje moksleiviai laikys bandomąjį tarpinį patikrinimą.

„Pagrindinis siekis yra išbandyti techninę pusę – ar visos mokyklos turi kompiuterius, elektros, internetinį ryšį. Vizija tokia, kad užduotys bus pagrindinio ugdymo patikrinimo pasiekimų pagrindu (PUPP)“, – kalbėjo R. Skaudžius, pridurdamas, kad bus laikomas bandomasis matematikos tarpinis patikrinimas.

Šių metų abiturientai egzaminus laikys pagal seną tvarką.

Šie mokslo metai yra pirmieji, kai mokiniams, nepasiekusiems patenkinamo pasiekimų lygmens pasiekimų patikrinimų metu 4, 8 ir 10 kl., naujais mokslo metais bus teikiamos papildomos konsultacijos, pabrėžia ŠMSM. Šiam tikslui ministerija savivaldybėms skiria lėšų atlyginti mokytojams už konsultacijoms skirtą darbo laiką.

„Kad papildomos konsultacijos ir sutelktas darbas duoda rezultatų, parodė šių metų matematikos bandos egzamino rezultatai. Jų tikrai negalėtume vadinti puikiais, bet įvyko didžiulis pokytis. o kai kuriose savivaldybėse rezultatai gerėjo net septynis kartus. Ir tai lėmė visų sutelktas darbas, ypač savivaldybių ir mokyklų pastangos padėti mokiniams, galbūt ir padidėjusi pačių mokinių motyvacija, tėvų paskatinimas“, – sako švietimo, mokslo ir sporto viceministras Ramūnas Skaudžius.

Be kita ko, stiprinant matematikos mokymą, nuo rugsėjo 1 d. daugės matematikos mokymui skirtų pamokų skaičius 3 klasėje, III ir IV gimnazijos klasėse – prisidės po 1 pamoką. Tai viena iš daugelio metų pradžioje patvirtino matematikos mokymosi gerinimo plano 2023–2030 m. m. priemonių. Planą parengė ministerija, konsultuodamasi su ekspertais.

Nuo šių mokslo metų atsiras nauja pamoka – gyvenimo įgūdžių. Nuo rugsėjo 1 d. gyvenimo įgūdžių dalykas įvedamas 5 ir 7 klasėse – po vieną pamoką per savaitę ir 9 kl. – 1 pamoka kas dvi savaites. Palaipsniui nuo 1 iki 10 klasės šiam dalykui bus skiriama po 1 savaitinę pamoką.

Svarbiausias šios pamokos tikslas – ugdyti mokinių socialinį ir emocinį raštingumą. Tai socialinių–emocinių kompetencijų stiprinimas, pažymi ŠMSM.

Gyvenimo įgūdžių bendroji programa integruoja daug svarbių temų: socialinis ir emocinis ugdymas, sveikatos ugdymas, psichoaktyviųjų medžiagų vartojimo prevencija, patyčių ir smurto prevencija, žmogaus sauga, saugus eismas, pirmoji pagalba, lytiškumo ugdymas, psichinės sveikatos stiprinimas, lyčių lygybė, pagarbių santykių kūrimas, žmogaus teisės ir kt.

„Tam, kad mokiniai galėtų sėkmingai mokytis ir pasiekti rezultatų, pirmoji sąlyga – jie turi dalyvauti ugdymo procese, o jeigu nedalyvauja – dėl rimtų priežasčių. Pamokų nelankymas, net vėlavimas turi reikšmės vaikų pasiekimams. Įsiklausę į mokyklų vadovų keliamą pamokų lankomumo problemą, parengėme visoms mokykloms bendrą lankomumo užtikrinimo tvarką, iki šiol jos nebuvo, ir mokyklos lankomumo užtikrinimo klausimus sprendė skirtingai“, – sako viceministras R. Skaudžius.

Bendroje tvarkoje numatyta, kad nuo šio rugsėjo tėvai dėl ligos per mėnesį galės pateisinti penkias dienas arba ir daugiau dėl svarbių, objektyvių, pagrįstų priežasčių.

Jei vaikas sirgs daugiau kaip penkias dienas per mėnesį, tėvai mokyklai turėtų pateikti informaciją iš elektroninės sveikatos informacinės sistemos ar kitą įrodymą, pagrindžiantį mokinio ligą ar apsilankymą pas gydytoją, pažymi ŠMSM.

Medicininių pažymų gydytojai neišrašinės. Dabar rengiama sistema, kuri leis pateisinti pamokas automatiškai, kai elektroninėje sveikatos informacinėje sistemoje atsiras įrašas apie apsilankymą pas gydytoją. Tokia sistema galėtų būti baigta ir pradėtų veikti nuo kitų metų. Kol jos nėra, ateinančiais mokslo metais tėvai, pateisindami daugiau nei penkias dienas per mėnesį dėl vaiko ligos, turės mokyklai pateikti vaiko ligą pagrindžiančią informaciją.

Kaip ir iki šiol dažniausiai buvo taikoma mokyklose, mokyklos administracija pateisins mokinio praleistas pamokas dėl dalyvavimo renginiuose, varžybose, olimpiadose ir pan.

Vaikui mokyklos nelankant ilgiau nei 5 dienas ir negavus iš tėvų jokios informacijos apie vaiko ligą ar kitas svarbias nelankymo priežastis, mokykla turės susisiekti su tėvais. Jei nepateisinti praleidimai kartosis, nelankymo priežastis aiškinsis mokyklos vaiko gerovės komisija, jei nepadės ir tai, bus kreipiamasi į savivaldybę dėl kompleksinės pagalbos mokiniui ir jo šeimai. Tokį pagalbos teikimo algoritmą mokyklos paprastai taiko ir dabar.

2023–2024 mokslo metais šalyje veiks panašiai tiek pat mokyklų, kiek ir pernai, – apie 900.

Preliminariais duomenimis, bendrojo ugdymo mokyklose mokysis beveik 344 tūkst. mokinių, puse tūkstančio mažiau negu praėjusiais mokslo metais. Tačiau, prognozuojama, kad į pirmą klasę susirinks 2,3 tūkst. mažiau pirmokų: 28,9 tūkst., pernai jų buvo 31,2 tūkst.";https://www.delfi.lt/seima/noriu-i-mokykla/svietimo-ministerija-isvardijo-siu-mokslo-metu-naujoves-suplanuotos-ir-naujos-pamokos-94286853;2023
Patenkinamo matematikos pasiekimų lygio nepasiekia 25 proc. dešimtokų;2023-09-07 13:24:00;"„Stebime negerėjančią situaciją, siekiant mažinti mokinių pasiekimų skirtumus: patenkinamo matematikos PUPP pasiekimų lygio nepasiekusių mokinių dalis, 2023 m. liepos mėn. duomenimis, vis dar siekė 25,2 proc.“ – rašoma Valstybės kontrolės ataskaitoje.

Siekiama, kad iki 2023 metų pabaigos patenkinamo lygio nepasiekiančiųjų dalis sumažėtų iki 10 procentų.

„Iki 2023 m. pabaigos siektina reikšmė yra 10 proc., todėl kyla rizika, kad numatytas rodiklis iki šių metų pabaigos nebus pasiektas“, – teigiama ataskaitoje.

Valstybės kontrolė pažymi, kad stebima ir nekintanti situacija siekiant mažinti mokinių pasiekimų skirtumus.

„Mokymui skirtų kompiuterių, tenkančių 100-ui mokinių, skaičius vis dar išliko 25,4 proc. ir šis skaičius beveik nekinta nuo 2021 m., o iki 2023 m. pabaigos siektina reikšmė yra 50 proc., todėl kyla rizika, kad numatytas rodiklis iki šių metų pabaigos nebus pasiektas“, – rašoma ataskaitoje.

Anot Valstybės kontrolės specialistų, šie siektini pokyčių rodikliai ir aktyvesni veiksmai įgyvendinant rekomendacijas yra aktualūs švietimo pažangai.

„Svarbu laiku parengti ir pritraukti reikiamos kvalifikacijos pedagogus, o išliekant neapibrėžtiems pedagogų kompetencijų ir kvalifikacijos reikalavimams ir nesant jų atlyginimo susiejimo su veiklos rezultatais bei turimomis kompetencijomis, gali kilti iššūkių, siekiant užtikrinti tolygiai kokybišką vaikų ugdymą“, – pažymi Valstybės kontrolės specialistai.";https://www.delfi.lt/news/daily/lithuania/patenkinamo-matematikos-pasiekimu-lygio-nepasiekia-25-proc-desimtoku-94455043;2023
Skambina pavojaus varpais: po Vyriausybės sprendimo ant plauko pakibo ne vienos gimnazijos likimas;2023-12-31 16:16:00;"Kretingos pakraštyje esančioje Salantų gimnazijoje mokosi per 150 mokinių. Čia mokosi ne tik salantiškiai, ar vaikai iš gretimų kaimų, bet ir iš dviejų aplinkinių Skuodo ir Plungės rajonų. Devintokų gimnazijoje 28, septintokų 34, tik dešimtokų yra vos 23.

„Vidurinį ugdymą rinktųsi 21 vaikas. Bet žinome, kad dar yra pagrindinio ugdymo pasiekimų patikrinimai (PUPP). O po jų paaiškėtų gal kita situacija, gal ir ta pati. Ir dar visokios asmeninės situacijos gali nutikti.

Ir ką daryti, jeigu prieš rugsėjį iš 21 turime 20, arba 19, ar 18?“, – LNK žinioms kalbėjo šios gimnazijos direktorė Aušra Zebitienė.

Kadangi gimnazijų klasėse pagal naujas taisykles turi būti ne mažiau kaip 21 mokinys, Salantuose gimnazijos gali ir nelikti.

„Nežinau, kas nutiks, kur reikės kitur mokytis, ką reikės darytis, prie naujos aplinkos pritapti“, – atviravo gimnazistė Vilmantė.

Gimnazistų tėvai renka parašus ir žada į šalies valdžią, nesupranta, kodėl tokia tvarka taikoma nedideliems miesteliams, ypač esantiems rajono pakraštyje.

Skaičiuojama, kad važiuoti, tarkime į Kretingą, vaikai kasdien turėtų važiuoti po 70 ir daugiau kilometrų.

„Mes esame iš kaimų. Tai atsikelti, pavalgyti, nuvažiuoti. Nežinome to plano, kur reikės pristatyti vaiką, gal į stotelę, gal į stotį vietinę. Nes pas mus aplinkiniuose kaimuose nėra tų stotelių. Labai sunkus susisiekimas, labai daug energijos. Kai mūsų vaikai šioje mokykloje pasiekia be streso gerų rezultatų“, – pasakojo salantiškė Audronė Skersienė.

Tėvų komiteto narys Saulius Narkevičius taip pat atkreipė dėmesį, kad keičiant ugdymo įstaigą, daug kas keičiasi, kad ir užklasinė veikla.

„Automatiškai mokytojų nutekėjimas būtų, personalo sumažėjimas. O tokiam mažam miestui kaip Salantams tai bus didelis smūgis“, – sakė jis.

Gimnazijos direktorės pavaduotoja ugdymui Lina Vaitkuvienė pabrėžė, jog lieka neaišku, kas bus po „gimnazijos sugriovimo“.

„Kur mūsų bendruomenės nariai pasidės? Mes kol kas dar negavome jokios žinios“, – kalbėjo ji.

Kretingos rajono savivaldybė irgi piestu stoja prieš tokią mokyklų tinklo reformą. Ir nesupranta, kam pertvarkyti geras gimnazijas.

„Prieš beveik 10 metų gimnazija buvo restauruota, šiandien ji yra visa sutvarkyta. Šalia pastato yra pridėta ir meno mokykla“, – kalbėjo Kretingos rajono meras Antanas Kalnius.

Salantų bendruomenė bijo, kad vaikai praras motyvaciją mokytis, o rajono valdžia, kad provincijos taip pasmerkiamos išnykimui.

Švietimo, mokslo ir sporto ministras Gintautas Jakštas LNK žinioms sakė, kad Vyriausybėje priimtas sprendimas dėl tinklo taisyklių buvo ilgai derinamas ir gali paliesti apie 50 mokyklų.

„Bendrai tai nereiškia, kad mokykla turi užsidaryti. Jeigu veikia kaip jungtinės mokyklos skyrius, yra galimybė ir 12 mokinių turėti, tada yra išimtys: Vilniaus rajone, Šalčininkuose, Neringoje. Taip pat yra išimtys tautinėms mažumoms“, – kalbėjo ministras.

Kretingos rajono meras A. Kalnius pasakojo, jog yra pasiūlytas toks planas: gimnazija praranda savo statusą, o 2 klasės būtų prijungtos prie kitos miesto gimnazijos.

„Bet iškyla kiti klausimai: o kitos gimnazijos vadovui reikės papildomą atlyginimą mokėti, mokytojai papildomai turės važiuoti ten“, – kalbėjo meras.

Rajono valdžiai apmaudu ir dėl dvejopų standartų.

„Privačioms mokykloms yra padaromas išskirtinumas. Ir pati mokykla, savininkas spręs, kiek joje gali būti mokinių: 10, 15, ar 20. Tada kyla klausimas, o kurioje vietoje yra ta mokinių kokybė“, – tikini A. Kalnius.

Švietimo, mokslo ir sporto ministras G. Jakštas pabrėžė, jog jeigu pati privati mokykla sugeba užtikrinti ugdymą su mažomis klasėmis, tėvų mokama suma už mokslą auga.

Kretingiškiai žada negriauti gimnazijos, o gavę nurodymą vykdyti sprendimą – dėl jo svarsto kovoti teismuose.

Visą LNK žinių reportažą žiūrėkite čia:";https://www.delfi.lt/news/daily/lithuania/skambina-pavojaus-varpais-po-vyriausybes-sprendimo-ant-plauko-pakibo-ne-vienos-gimnazijos-likimas-95473069;2023
Svarbūs pakeitimai vienuoliktokams: ministerija priėmė sprendimus dėl istorijos patikrinimo;2024-03-26 14:08:00;"Anksčiau buvo nustatyta, kad mokiniai turi išmokti kursą iš trijų istorinių temų: „Istorikas, istorija ir istorinė kultūra“, „Valstybingumas: suverenitetas, idėjos, formos“ ir „Kultūra ir mokslas“. Istorijos mokytojų asociacija kreipėsi į ministeriją su prašymu sumažinti istorijos tarpinio patikrinimo vienos temos apimtis, argumentuodama, kad programa nauja, stinga jos įgyvendinimo patirties, o temos plačios, sudėtingos, be to, trūko vadovėlių ir kitų priemonių, kad mokiniai tinkamai ir laiku pasirengtų tarpiniam patikrinimui.

Ministerija siūlo trečioje temoje palikti tik šešias pirmąsias potemes iki „Lietuvos visuomenės europeizacijos XIV–XVIII a.“. Siūloma, kad užduočių iš šių temų tarpiniame patikrinime nebūtų, o šias temas mokiniai ramiai baigtų išanalizuoti per pamokas jau po tarpinio patikrinimo.

Keičiasi ir vertinimo procentai. Iki šiol buvo nustatyta pirmajai temai daugiausia skirti 20 proc. įvertinimo taškų, antrajai – 45, o trečiajai – 35. Po susitarimo mokiniai galės surinkti tokius procentinius įvertinimus: už pirmosios temos užduočių atsakymus – 20 proc., antrosios – 60 proc., trečiosios – 20 proc.

„Susitarimas dėl istorijos tarpinio patikrinimo užduoties apimties pakeitimo parodo, jog ŠMSM gali iš naujo įvertinti susidariusią situaciją dėl atnaujino ugdymo turinio įgyvendinimo. Pagrindiniai sunkumai, kuriuos įvardijo mokytojai, yra didelė istorijos bendrosios programos III gimnazijos klasėje turinio apimtis ir laiko stoka. Pasiektas susitarimas padės sumažinti emocinę įtampą, tvyrančią istorijos mokytojų bendruomenėje dėl pasiruošimo tarpiniam patikrinimui, ir atvers kelią tolesniam konstruktyviam bendradarbiavimui“, – pranešime cituojamas Lietuvos istorijos mokytojų asociacijos Tarybos pirmininkas Giedrius Mackevičius.

Jam taip pat pritarė istorijos mokytojas, Lietuvos istorijos mokytojų asociacijos Vilniaus skyriaus pirmininkas Antanas Jonušas: „Vasarį Kaune įvykusioje Lietuvos istorijos mokytojų konferencijoje įvardijome, kad naujoji programa yra taisytina, jos turinio apimtis yra kokybiškai kone neaprėpiama. Nuogąstavome, kad laiko tinkamai ir iki galo pasiruošti tarpiniam patikrinimui stinga. Buvo suformuluoti du reikalavimai: taisyti vidurinio ugdymo istorijos programą ir koreguoti tarpinio patikrinimo užduotis, šiemet sumažinant jo turinio apimtį. Ministerija greitai sureagavo, pakvietė į profesionalų, konstruktyvų pokalbį“.

Anot mokytojo, pakeitimas, dėl kurio buvo sutarta, tenkina Lietuvos istorijos mokytojų asociacijos išreikštą mokytojų poreikį ir jau šiandien palengvina pasiruošimą tarpiniam patikrinimui tiek mokiniams, tiek mokytojams.

„Žinoma, šis sprendimas iš esmės nesprendžia visų su istorijos mokymu 11-12 klasėse susijusių problemų, ieškant tvarių sprendimų dar reikės nuveikti nemažai darbų. Tačiau pasiektas sprendimas džiugina – jis yra tai, ko reikėjo būtent šiandien“, – teigė A. Jonušas.
Keitimai galiotų tik šių metų istorijos tarpiniam patikrinimui. Šį patikrinimą mokiniai laikys gegužės 7 dieną.

Ministro įsakymo projektas „Dėl Priešmokyklinio, pradinio, pagrindinio ir vidurinio ugdymo bendrųjų programų patvirtinimo“ paskelbtas Seimo teisės aktų informacinėje sistemoje TAIS. Su juo visuomenė gali susipažinti ir per 5 dienas pateikti savo pastabas.";https://www.delfi.lt/news/daily/education/svarbus-pakeitimai-vienuoliktokams-ministerija-prieme-sprendimus-del-istorijos-patikrinimo-96218275;2024
Prasideda dešimtokų pasiekimų patikrinimas;2024-05-08 08:42:00;"„Permainų vykdant šių metų pagrindinio ugdymo pasiekimų patikrinimą nėra. Jis vyksta taip pat kaip ir ankstesniais metais. Dešimtokams pasiekimų patikrinimas padeda įsivertinti savo gebėjimus, o mokytojams siunčia aiškią žinią, kur derėtų atkreipti mokinių dėmesį, praplėsti ir įtvirtinti jų žinias“, – išplatintame pranešime cituojamas NŠA direktorius Aidas Aldakauskas.

PUPP prasideda lietuvių kalbos ir literatūros patikrinimu raštu. Šį patikrinimą sudaro dvi dalys: per pirmąją dešimtokai turi atlikti teksto suvokimo, kalbos pažinimo ir vartojimo užduotis, antroji dalis skirta teksto kūrimo užduočiai. Iš viso patikrinimui skirtos 3 valandos. Lietuvių kalbos ir literatūros pasiekimų patikrinimas žodžiu organizuojamas mokyklos nuožiūra ugdymo proceso metu.

Kaip pranešė NŠA, dešimtokai matematikos PUPP laikys kitos savaitės pradžioje. Gimtosios baltarusių, lenkų, rusų bei vokiečių kalbos pagrindinio ugdymo pasiekimų patikrinimus mokiniai laikys kitos savaitės pabaigoje. Pastarajame dalyvaus daugiau kaip 2 tūkst. mokinių.

Dešimtose klasėse ugdymo proceso pabaigoje organizuojamuose pasiekimų patikrinimuose dalyvauja visi mokiniai, kurie elektroniniu būdu juos laiko savo mokyklose. Užduotis moksleiviai turi atlikti savarankiškai neišeidami iš elektroninės testavimo sistemos lango, nesinaudodami jokia neleistina pagalba.";https://www.delfi.lt/news/daily/education/prasideda-desimtoku-pasiekimu-patikrinimas-120010545;2024
Dešimtokų žinios kitais metais bus tikrinamos griežčiau – tik ateiti neužteks;2024-05-23 13:00:00;"Vilniaus Šv. Jono Pauliaus II gimnazijos dešimtokai gyvena jau vasariškomis nuotaikomis. Mat Pagrindinio ugdymo pasiekimų patikrinimai (PUPP) jau įveikti, belieka laukti rezultatų.

„Dabar mokytojai gan rimtą iššūkį, nes pamokos vyksta paprastai, o dar yra tas vertinimas“, – sakė Vilniaus Šv. Jono Pauliaus II gimnazijos direktorius Adam Blaškevič.

Dešimtokai dalyvavo lietuvių kalbos ir matematikos pagrindinio ugdymo patikrinime. Šie du egzaminai yra tarsi formalumas, mat mokiniams jų išlaikyti nebūtina. Tiesa, toks palengvinimas šiemet yra paskutinis.

„Anksčiau užtekdavo ateiti į PUPP, o dabar reikia ne tik ateiti, bet ir išlaikyti – gauti bent ketvertą, kas yra žemiausias įvertinimas“, – sakė Švietimo mokslo ir sporto ministerijos Ugdymo departamento direktorė Jolanta Navickaitė.

Neišlaikiusiems liks trys keliai: teks egzaminą laikyti iš naujo, likti antriems metams dešimtoje klasėje, arba registruotis studijoms profesinėje mokykloje.

Profesinio ugdymo mokyklos tikina, kad papildomiems srautams yra pasiruošę.

„Matydami tą poreikį, kai yra daugiau norinčių, mes ir pernai daugiau surinkome, ir šiemet tikimės surinkti daugiau mokinių. Taigi, ruošiamės, perskirstome savo išteklius, patalpas, dirbtuves įrengiame“, – kalbėjo „Techin“ direktorius Mindaugas Černius.

Tačiau net ir išėjusiems į profesinę mokyklą lengviau esą netaps. Mat teks mokytis ir amato, ir bendrųjų mokyklose dėstomų dalykų.

Švietėjai tik baiminasi, kad pedagogų trūkumas palies ir profesines mokyklas.

„Į profesines mokyklas, vis dėl to, susirenka ne pačios aukščiausios motyvacijos mokiniai. Ir nežinau, kiek būtų mokytojų, norinčių pereiti dirbti į profesinio mokymo įstaigas“, – teigė žurnalo „Reitingai“ žurnalistė Jonė Kučinskaitė.

O gimnazijoms galvos skausmas dėl 11–12 klasių.

„Jeigu pasižiūrėtume į visos Lietuvos statistiką, tai maždaug kas antras mokinys tos kartelės neperžengia, tai gali irgi būti tam tikrų problemų. Ir nesusiformuoti tam tikrose mokyklose pakankamas kiekis 11 klasių“, – tikino Vilniaus Karoliniškių gimnazijos direktorius Sigitas Andraikėnas.



Švietimo specialistai tikina, kad tautinėms mažumoms esą bus dar sunkiau.

„Dauguma tautinių mažumų mokyklų mokinių nebus pajėgūs mokytis tiek matematikos, tiek fizikos, chemijos, biologijos, taip pat kitų dalykų dėstomų lietuvių kalba. Ir čia tikrai mes tiems vaikams nepadėsime. Apie tai politikai, aišku, turėjo pagalvoti anksčiau“, – kalbėjo J. Kučinskaitė.

Švietimo, mokslo ir sporto ministerija problemos neįžvelgia.

„10 klasę tautinių mažumų mokyklų mokiniai pasiekia turėdami pakankamai lietuvių kalbos žinių. Dėl užsieniečių, ukrainiečių, kurie atvyksta pastaruoju metu, visada yra taikoma išimtis“, – teigė Švietimo mokslo ir sporto ministerijos Ugdymo departamento direktorė J. Navickaitė.

Tačiau dalies mokyklų vadovai viliasi, kad bėgant laikui nauja tvarka pradės veikti.

„Daliai čia bus iššūkis, gal ketvertą pasiekti ne visiems pavyksta ir dabar, ir ateityje nepasieks. Bet čia yra ir gerai. Jeigu žmogus neturi akademinių sugebėjimų, jeigu jis neturi motyvacijos, tai galbūt jam reikia pagalvoti, ką gyvenime jis nori daryti“, – LNK žinioms teigė Vilniaus Šv. Jono Pauliaus II gimnazijos direktorius.

Jeigu nauja tvarka būtų įsigaliojusi pernai, 6 tūkst. iš maždaug 27 tūkst. dešimtokų būtų turėję perlaikyti egzaminą, pasilikti kurso kartoti antriems metams arba rinktis profesinę mokyklą.

Tiesa, kitais metais tiems dešimtokams, kurie patikrinimo neišlaikys bus galimybė po mėnesio bandyti dar kartą.

Visą LNK žinių reportažą žiūrėkite čia:";https://www.delfi.lt/news/daily/education/desimtoku-zinios-kitais-metais-bus-tikrinamos-griezciau-tik-ateiti-neuzteks-120017751;2024
„Dingusių“ dešimtokų atsiskaitymų istorijos tąsa: bandys iš sistemos ištraukti darbus;2024-05-27 16:53:00;"Dešimtokai PUPP’us laiko prie kompiuterio. Lietuvių kalbos ir literatūros atsiskaitymas sudarytas iš dviejų dalių – teksto suvokimo bei gramatikos užduoties ir teksto rašymo. Duodamas laikas padaryti teksto suvokimą, mokiniai padaro, baigia užduotį, ją elektroniškai atiduoda ir iškart po to rašo tekstą.

Problema, kaip pasakojo Lietuvių kalbos ir literatūros mokytojų sąjungos narė Lilija Bručkienė, daliai mokinių kilo būtent dėl rašinio. Dabar niekas nežino, kas atsitiko tiksliai, bet faktas yra toks, jog dalies mokinių darbai pradingo.

„Niekas nežino, kodėl ten įvyko taip, kaip įvyko. Didžioji dauguma turbūt buvo techninių nesklandumų. Aš manau, kad technologiškai iki galo nesutvarkyta sistema, kad, jeigu vaikas padaro užduotį, ji išsisaugotų automatiškai. Jis paspaudė ar nepaspaudė, ar baigėsi laikas ir jis nepaspaudė, dabar negalime pasakyti, kur buvo problema, bet akivaizdu, kad ji buvo. (…) Vieni šneka apie kelis tūkstančius, kiti – apie šimtus dingusių darbų, niekas tiksliai negali pasakyti“, – sakė L. Bručkienė.

Lietuvių kalbos ir literatūros mokytojų sąjunga bando bent apytiksliai išsiaiškinti problemos mastą. Pasak sąjungos narės, lituanistai iš Nacionalinės švietimo agentūros (NŠA) yra gavę raštą su keliais pasiūlymais.

„Vienas pasiūlymas, kad, jeigu mokinys sutinka, iš tos dalies būtų rašomas nulis, būtų skaičiuojama bendrai, kiek jis surinko taškų iš kalbėjimo, teksto suvokimo, gramatikos, na, ir tada iš rašinio būtų nulis. Jeigu jis su tuo nesutinka, tada išreiškia pageidavimą dalyvauti pakartotinėje sesijoje ir po birželio 6 dienos kažkurią dieną galės perlaikyti: arba visos apimties patikrinimą, arba tik rašinį rašys iš naujo“, – pasakojo L. Bručkienė.



Mokytoja sutinka, kad, įrašius nulį už dalį užduoties, bendras balas nukentėtų. Jos vertinimu, jeigu mokinys neplanuoja keisti ugdymo įstaigos, tuomet to žala daugiausiai būtų psichologinė.

„Jeigu jaunuolis nusprendė keisti gimnaziją, tai galbūt tai yra reikšminga, jeigu jis nori pereiti į gimnaziją, kur yra aukštesnės motyvacijos mokiniai, kur labai svarbus pažymys, ir kur, atnešus savo PUPP rezultatus, gali įstoti arba neįstoti. Jeigu mokinys lieka toje pačioje ugdymo įstaigoje, tai PUPP, visų pirma, yra savo jėgų išbandymas“, – kalbėjo L. Bručkienė.

Mokytoja sutinka, kad tokie nesklandumai gali sunervinti jaunuolius.

„Jei viskas būtų sklandų, galbūt pamatytum, ar sugebėjai? Kaip susitvarkei su stresu, su užduotimi? Gautum įvertinimą, matytum savo situaciją, žinotum, ką reikia tobulinti likusius dvejus metus, kur tavo silpniausios vietos? Aš visada savo dešimtokams sakau, kad tai yra toks savęs pažinimo ekstremalioje situacijoje patikrinimas“, – sakė L. Bručkienė.

NŠA pripažįsta, kad dalies dešimtokų, laikiusių lietuvių kalbos ir literatūros PUPP dalį raštu, teksto kūrimo užduoties darbai nebuvo pateikti į vertinimo sistemą. Pirminiais duomenimis tokių vertinimui nepateiktų darbų yra iki 1,9 proc. nuo visų dalyvavusių patikrinime.

„Darbai nebuvo pateikti vertinimui, nes mokiniai viršijo nustatytą 90 min. trukmę teksto kūrimo užduočiai atlikti ir mygtuką „Pateikti“ paspaudė praėjus nustatytam terminui. Darbai sistemoje yra išsaugoti, tačiau negali būti pateikti vertinimui, nes nėra galimybės atkurti darbo taip, kaip originaliai mokinys jį sukūrė (pvz., teksto struktūra, skyrybos ženklai), dėl ko vertinimas negalėtų būti objektyvus. Be to, būtų nesąžininga vertinti sistemoje išsaugotą mokinio rašinio dalį lygiai taip pat kaip ir tų mokinių, kurie per nustatytą laiką atliko ir pateikė užduotį“, – komentavo NŠA atstovė spaudai Jurgita Kažukauskaitė-Sarnickienė.

Vis tik Nacionalinės švietimo agentūros laikinojo direktoriaus Aido Aldakausko nurodymu sistemoje išsaugoti mokinių darbai ar jų fragmentai turi būti išimti ir pateikti vertinimui.

NŠA atstovė paaiškino, kad šių metų lietuvių kalbos ir literatūros pagrindinio ugdymo pasiekimų patikrinimo dalis raštu buvo sudaryta iš dviejų dalių, iš kurių kiekvienai atlikti buvo skirta po 90 minučių. Greičiau atlikęs pirmą dalį, mokinys galėjo anksčiau pradėti antrą dalį, tačiau dėl to nebuvo pratęstas laikas antrajai daliai. Atlikdamas teksto kūrimo užduotį mokinys kompiuterio ekrane matė jai skirtą laiką – 90 min. Nepastebėjus pasibaigusio laiko limito, sistema automatiškai užbaigia užduotį.

Nacionalinė švietimo agentūra pripažįsta sistemos trūkumą, kad mokinys nebuvo papildomai perspėtas dėl besibaigiančio laiko užduočiai atlikti.

„Per pakartotinį Pagrindinio ugdymo pasiekimų patikrinimą birželio 10 d. šie mokiniai galės atlikti lietuvių kalbos ir literatūros užduotį dar kartą pasirinkdami, ar nori atlikti pilnos apimties užduotį, ar tik teksto kūrimo dalį. Tokiu atveju, teksto suvokimo, kalbos pažinimo ir vartojimo dalies įvertinimas jiems būtų užskaitomas iš pagrindinės sesijos, o teksto kūrimo – iš pakartotinės sesijos.

Mokiniai taip pat gali pasirinkti gauti įvertinimą tik iš dalies žodžiu ir teksto suvokimo, kalbos pažinimo ir vartojimo dalies raštu. Apie tai mokyklos ir savivaldybės buvo informuotos praėjusį penktadienį“, – teigė J. Kažukauskaitė-Sarnickienė.";https://www.delfi.lt/projektai/studijos/dingusiu-desimtoku-atsiskaitymu-istorijos-tasa-bandys-is-sistemos-istraukti-darbus-120020055;2024
Kilus pasipiktinimui NŠA ieškos būdų, kaip įvertinti sistemoje dingusias mokinių užduotis;2024-05-28 18:07:00;"„Mokinių laiku nepateikti teksto kūrimo užduoties darbai apskritai nebuvo pateikti į vertinimo sistemą. Neįvertinti darbai sistemoje pažymėti nuliu, tačiau tai nereiškia, kad jie yra įvertinti nuliu tašku. Vertinimo sistemoje nėra galimybės kitaip pažymėti neįvertinos užduoties. Be to, neįrašius jokio ženklo vertinimo sistema neleidžia užbaigti ir pateikti teksto suvokimo užduoties vertinimo“, – Eltai siųstame atsakyme teigė NŠA.

„Neįvertinti darbai bus išimti iš testavimo sistemos ir pateikti vertinimui kitu formatu, o gautas rezultatas bus susietas su teksto suvokimo užduoties rezultatu“, – pridūrė PUPP vykdanti institucija.

Lietuvių kalbos ir literatūros PUPP yra sudarytas iš dviejų dalių. Baigus rašyti pirmąją, teksto suvokimo ir gramatikos dalį, moksleiviai turi paspausti mygtukus „pateikti“ ir „baigti darbą“, o tuomet eiti prie rašinio dalies. NŠA anksčiau dalijosi vertinimu, kad dalis moksleivių galėjo nenuspausti šių mygtukų arba nespėti atlikti užduoties per numatytą laiką.

Tokie atsakymai papiktino dalį švietimo bendruomenės. Anot jų, sistemoje nesantys mokinių darbai buvo įvertinti 0 balų. Visgi, NŠA tokius svarstymus neigia.

„Įsivaizduokite, puikiai išsprendžiate užduotis, bet už jas gaunate 0 balų. Arba priimate šį vertinimą, arba rašote egzaminą iš naujo. Kitas klausimas, ar legalu nevertinti atlikto darbo?“, – socialiniame tinkle „Facebook“ dalinosi pedagogas Paulius Sungaila.

NŠA teigimu, mokykloms rezultatų protokolus planuojama pateikti birželio 6 d.";https://www.delfi.lt/news/daily/education/kilus-pasipiktinimui-nsa-ieskos-budu-kaip-ivertinti-sistemoje-dingusias-mokiniu-uzduotis-120020856;2024
Dėl sistemoje pradingusių lietuvių kalbos užduočių Navickienė kaltina NŠA;2024-05-29 13:47:00;"„Nuoširdžiai atsiprašau visų vaikų, tėvų ir mokytojų už sukeltą emocinę įtampą, nekorektiškus komentarus ir siūlymus. Tai yra ne jų, o NŠA sistemų ir vadybos problema. Darysiu viską, kad situacija keistųsi“, – Eltai siųstame atsakyme teigė M. Navickienė

„Galiu tik apgailestauti, kad apie visą šią situaciją aš sužinojau iš spaudos. NŠA vidurinės grandies vadovų komentarai man tik patvirtina, jog vaikas, mokytojas, vaiko tėvai, deja, nėra dėmesio centre. Man tai yra absoliučiai nepriimtina. Pavedžiau NŠA vadovybei naudotis visomis techninėmis priemonėmis ir vaikų pateiktus darbus ištraukti iš sistemos ir pateikti vertinimui“, – akcentuoja ministrė.



Kaip skelbta anksčiau, NŠA tikina rasianti būdų šiuos darbus įvertinti. NŠA duomenimis, tokių atvejų galėjo būti apie 500.

„Mokinių laiku nepateikti teksto kūrimo užduoties darbai apskritai nebuvo pateikti į vertinimo sistemą. Neįvertinti darbai sistemoje pažymėti nuliu, tačiau tai nereiškia, kad jie yra įvertinti nuliu tašku. Vertinimo sistemoje nėra galimybės kitaip pažymėti neįvertinos užduoties. Be to, neįrašius jokio ženklo vertinimo sistema neleidžia užbaigti ir pateikti teksto suvokimo užduoties vertinimo“, – Eltai siųstame atsakyme teigė NŠA.

„Neįvertinti darbai bus išimti iš testavimo sistemos ir pateikti vertinimui kitu formatu, o gautas rezultatas bus susietas su teksto suvokimo užduoties rezultatu“, – pridūrė PUPP vykdanti institucija.

Lietuvių kalbos ir literatūros PUPP yra sudarytas iš dviejų dalių. Baigus rašyti pirmąją, teksto suvokimo ir gramatikos dalį, moksleiviai turi paspausti mygtukus „pateikti“ ir „baigti darbą“, o tuomet eiti prie rašinio dalies. NŠA anksčiau dalijosi vertinimu, kad dalis moksleivių galėjo nenuspausti šių mygtukų arba nespėti atlikti užduoties per numatytą laiką.

NŠA teigimu, mokykloms rezultatų protokolus planuojama pateikti birželio 6 d.";https://www.delfi.lt/news/daily/education/del-sistemoje-pradingusiu-lietuviu-kalbos-uzduociu-navickiene-kaltina-nsa-120021327;2024
Po „dingusių“ dešimtokų patikrinimų – griežtas ministrės žodis organizatoriams;2024-05-29 13:50:00;"„Visų pirma, man yra nepriimtinas pats faktas, kad aš, kaip ministrė, apie situaciją sužinojau iš spaudos pirmadienį vakare. Pati šita aplinkybė rodo, kad vadybiškai kažkas nėra tvarkoje“, – „Delfi“ teigė M. Navickienė.

Ministrė nepritaria sprendimui skubėti siūlyti vaikams anuliuoti jų darbus arba siūlyti perlaikyti.

„Iš tų vidurinės grandies vadovų komentarų atrodo, kad pagrindinis vertybinis tikslas, kad vaikas, jo šeima ir mokytojai būtų visos sistemos centre, yra tiesiog kažkur pamestas. (…) Visi tie siūlymai, kurie per šias savaites buvo iškomunikuoti, taip pat sukėlė emocinį stresą ir tėvams, ir mokytojams.

Už tai noriu nuoširdžiai atsiprašyti ir patikinti, kad yra pavesta NŠA daryti viską techninėmis priemonėmis, jog vaikų darbai iš sistemos būtų ištraukti, ir pateikti mokytojams vertinti“, – sakė M. Navickienė.

Pasak jos, šiuo metu NŠA specialistai dirba su informacine sistema, kur yra sukritę vaikų darbai.

„Tas techniškai užtruks laiko, tačiau gavau patikinimą, kad per šiandien, vėliausiai rytoj ryte, didžioji dalis tų darbų turėtų būti pateikta mokytojams vertinti. Aš taip esu pasikreipusi į NŠA ir pavedusi atlikti vidinį patikrinimą dėl PUPP patikrinimo organizavimo, ir numatyti, ką galima būtų padaryti, kad tai nesikartotų ateityje“, – teigė M. Navickienė.



Ministrė sakė gavusi informacijos, kad visi dešimtokų darbai yra sistemoje, jie niekur nepradingo, tik yra komplikuota juos iš ten ištraukti ir pateikti vertinimui.

„Aiškinsimės, kodėl taip atsitiko. Techninė dalis, informacinė sistema, turi tarnauti vaikui, o ne turime ieškoti lengvesnių sprendimų ir, nepabandę atlikti techninių darbų, pasiūlyti vaikui tiesiog eiti perlaikyti patikrinimą“, – aiškino M. Navickienė.

Laikinai švietimo mokslo ir sporto ministrės pareigas einanti politikė kol kas nekalbėjo apie variantą B, kas bus, jeigu sistemoje pavyks rasti tik vaikų darbų dalis, kurios nevertintinos.

„Sėsim, galvosim, ką padaryti. Čia yra mūsų problema ir mūsų rūpestis pateikti siūlymus, kurie labiausiai atlieptų vaiko interesus“, – teigė M. Navickienė.

Kaip naujienų portalas „Delfi“ yra rašęs, paaiškėjo, kad dingo dalis dešimtokų rašytų rašinių. Lietuvių kalbos ir literatūros mokytojų sąjunga aiškinasi, kiek vaikų dėl to nukentėjo.

„Niekas nežino, kodėl ten įvyko taip, kaip įvyko. Didžioji dauguma turbūt buvo techninių nesklandumų. Aš manau, kad technologiškai iki galo nesutvarkyta sistema, kad, jeigu vaikas padaro užduotį, ji išsisaugotų automatiškai. Jis paspaudė ar nepaspaudė, ar baigėsi laikas ir jis nepaspaudė, dabar negalime pasakyti, kur buvo problema, bet akivaizdu, kad ji buvo. (…) Vieni šneka apie kelis tūkstančius, kiti – apie šimtus dingusių darbų, niekas tiksliai negali pasakyti“, – sakė mokytoja, minėtos sąjungos narė Lilija Bručkienė.

Mokytoja sakė, kad jie sulaukė iš NŠA šioje situacijoje dviejų pasiūlymų.

„Vienas pasiūlymas, kad, jeigu mokinys sutinka, iš tos dalies būtų rašomas nulis, būtų skaičiuojama bendrai, kiek jis surinko taškų iš kalbėjimo, teksto suvokimo, gramatikos, na, ir tada iš rašinio būtų nulis. Jeigu jis su tuo nesutinka, tada išreiškia pageidavimą dalyvauti pakartotinėje sesijoje ir po birželio 6 dienos kažkurią dieną galės perlaikyti: arba visos apimties patikrinimą, arba tik rašinį rašys iš naujo“, – pasakojo L. Bručkienė.

Pirmadienio vakarą, kai buvo paviešinta problema, NŠA perdavė informaciją, kad agentūros direktoriaus Aido Aldakausko nurodymu sistemoje išsaugoti mokinių darbai ar jų fragmentai turi būti išimti ir pateikti vertinimui.



Po nesėkmių su vienuoliktokų tarpiniais patikrinimais ir dešimtokų patikrinimais ministrė ramino dvyliktokus, kuriems jau kitą savaitę prasidės valstybinių brandos egzaminų (VBE) sesija.

„Darome viską, kad ji praeitų sklandžiai. Pačios užduotys papildomai ekspertuotos, kad būtų atitinkančios programas, pagal kurias mokosi dabartiniai dvyliktokai. (…) Be abejo, visada po brandos egzaminų viešojoje erdvėje turime įvairių atsiliepimų, vieniems užduotys atrodo lengvos, kitoms sudėtingoms, tobulo varianto pasiekti neįmanoma, tačiau techniškai esame pasiruošę“, – sakė M. Navickienė.

Ji taip pat atkreipė dėmesį, kad VBE vyksta raštu.

„Tas sumažina galimybę, kad bus techninių kliūčių“, – teigė M. Navickienė.

VBE sesija prasidės birželio 5 dieną lietuvių kalbos ir literatūros valstybiniu egzaminu.";https://www.delfi.lt/projektai/studijos/po-dingusiu-desimtoku-patikrinimu-grieztas-ministres-zodis-organizatoriams-120021294;2024
NŠA atkūrė daugumą sistemoje dingusių lietuvių kalbos PUPP darbų: dešimtokai turės galimybę juos perlaikyti;2024-05-31 15:16:00;"„Nacionalinės švietimo agentūros laikinasis direktorius Aidas Aldakauskas nurodė testavimo sistemoje išsaugotus mokinių darbus ar jų fragmentus išimti ir pateikti vertinimui“, – skelbiama NŠA pranešime spaudai.

NŠA duomenimis, galėjo dingti apie 500 moksleivių darbai. Tai – maždaug 1,9 proc. nuo visų 25,8 tūkst. patikrinime dalyvavusių dešimtokų. Pasak agentūros, pavyko atkurti 350 moksleivių darbus.

NŠA akcentuoja, kad su šia problema susidūrę dešimtokai per pakartotinę PUPP sesiją galės iš naujo atlikti lietuvių kalbos ir litratūros užduotis.

„Per pakartotinį Pagrindinio ugdymo pasiekimų patikrinimą birželio 10 d. šie mokiniai galės atlikti lietuvių kalbos ir literatūros užduotį dar kartą, pasirinkdami, ar nori atlikti pilnos apimties užduotį ar tik teksto kūrimo dalį. Tokiu atveju teksto suvokimo, kalbos pažinimo ir vartojimo dalies įvertinimas jiems būtų užskaitomas iš pagrindinės sesijos, o teksto kūrimo – iš pakartotinės sesijos“, – rašo NŠA.

„Mokiniai taip pat galės pasirinkti gauti įvertinimą tik iš dalies žodžiu ir teksto suvokimo, kalbos pažinimo ir vartojimo dalies raštu. Apie tai mokyklos ir savivaldybės buvo informuotos praėjusį penktadienį“, – aiškino jie.

M. Navickienė norėjo apie problemą sužinoti anksčiau

Visgi, laikinai Švietimo, mokslo ir sporto ministerijai (ŠMSM) vadovaujanti M. Navickienė tikina, kad tokią situaciją būtų buvę spręsti paprasčiau, jei NŠA būtų iš anksto apie tai informavusi.

„NŠA manęs nebuvo informavusi apie susidariusią situaciją. Ji yra keleto savaičių senumo, tai aš tikrai būčiau norėjusi, kad vadovas pristatytų, kad yra tokia problema, kokie yra siūlomi sprendimo būdai. Tuomet būčiau galėjusi pasiūlyti ir savo sprendimus, kuriuos matyčiau toje situacijoje. To dialogo nebuvo“, – Eltai teigė M. Navickienė.

„Visus, dirbančius švietimo sektoriuje, raginu suprasti, kad mūsų veiklos centras yra vaikas. Ne sistema. Kartais reikia pripažinti klaidas“, – pridūrė ji.



Kaip skelbta anksčiau, po lietuvių kalbos ir literaūros PUPP švietimo bendruomenėje kilo pasipiktinimas, jog dalies moksleivių darbai nebuvo užskaityti ir dingo sistemoje. Visgi, NŠA tuomet tikino ieškanti būdų, kaip įvertinti pradingusius dešimtokų darbus.

Lietuvių kalbos ir literatūros PUPP yra sudarytas iš dviejų dalių. Baigus rašyti pirmąją, teksto suvokimo ir gramatikos dalį, moksleiviai turi paspausti mygtukus „pateikti“ ir „baigti darbą“, o tuomet eiti prie rašinio dalies. NŠA anksčiau dalijosi vertinimu, kad dalis moksleivių galėjo nenuspausti šių mygtukų arba nespėti atlikti užduoties per numatytą laiką.";https://www.delfi.lt/news/daily/lithuania/nsa-atkure-dauguma-sistemoje-dingusiu-lietuviu-kalbos-pupp-darbu-desimtokai-tures-galimybe-juos-perlaikyti-120022902;2024
Gimnazijų reitinguose – liūdnas vaizdas: kai kur  net du trečdaliai vaikų nepereis į 11 klasę;2024-05-31 15:27:00;"Sudarant gimnazijų reitingą, kaip ir kasmet, buvo remiamasi valstybinių brandos egzaminų, kuriuos abiturientai laikė 2023 metais, rezultatais. Tačiau gimnazijos taškų gavo tik už tuos abiturientus, kurie gavo ne mažiau kaip 36  balus už egzaminą. Taip pat buvo vertinamas ir šimtukų skaičius bei įstojusiųjų į šalies ir užsienio universitetus skaičius.

Mūsų krašto lyderė švietime Šviesioji gimnazija, nors ir lieka pirmaujančia tarp visų krašto gimnazijų, visgi patyrė nuosmukį. Šiemet ji yra 39 reitingo vietoje, kai pernai buvo 23, užpernai – 22.

Šviesioji gimnazija pernai išleido 122 abiturientus, iš jų daugiau kaip pusė įstojo į valstybės finansuojamas vietas universitetuose. Gimnazija surinko 7 šimtukų aruodą.

Tradiciškai antroje vietoje yra „Atžalyno“ gimnazija, kuri, deja, taip pat patyrė stiprų nuosmukį reitingų lentelėje.

Šiemet ji yra 84 vietoje, kai pernai buvo 54 vietoje. Vis dėlto 84-oji vieta yra vis tiek žymiai geresnis rezultatas nei 2022 metų reitinge, kai „Atžalynas“ buvo 116 vietoje. Gimnazija išleido 121 abiturientą, taip pat būta ir 5 šimtukų.

Krakių M. Katkaus gimnazija – aukščiausioje pozicijoje iš kaimiškųjų mūsų savivaldybės gimnazijų. Tačiau lyginant su praėjusiais metais, gimnazijos reitingas gali ir nuliūdinti. Šiemet ji yra 198 vietoje, kai pernai buvo 129, o užpernai – 151 vietoje.

Gimnaziją pernai baigė 49 dvyliktokai, šimtukų egzaminų rezultatuose nebuvo. Tačiau galima pasidžiaugti, kad visi, laikiusieji valstybinius lietuvių kalbos ir matematikos egzaminus, juos ir išlaikė, o tuo, tarkime, miesto gimnazijos, pasigirti negalėtų.

Josvainių gimnazija turi kuo džiaugtis, mat reitingų lentelėje pakilo kone visu šimtu aukštyn: pernai užėmusi 310 vietą, šiemet ji – jau 215 vietoje iš visų šalies gimnazijų, kurių yra kone keturi šimtai. Josvainiai išleido 19 abiturientų, lietuvių ir matematikos valstybinius brandos egzaminus išlaikė visi laikiusieji.

Paskutinės dvi viena šalia kitos esančios Šėtos ir Akademijos gimnazijos, pamačiusios reitingus, visgi veikiausiai patyrė skirtingus jausmus. Šėtos gimnazija, šiemet pozicionuojama 271 vietoje, palyginti su pernai, pakilo aukštyn kone pusšimčiu vietų. Tuo tarpu 275 vietoje esanti, paskutinė iš Kėdainių rajono savivaldybėje esančių gimnazijų, Akademijos gimnazija nusmuko kone šimtu vietų žemyn.

Abi gimnazijos atitinkamai išleido į gyvenimą 11 ir 23 abiturientus.

Tiesa, kitais metais švietimo sistema gana drastiškai pasikeis – dešimtos klasės pagrindinio ugdymo pasiekimų patikrinimai  (PUPP) taps privalomi, o visi mokiniai, gavę 4 ir mažiau balų, nebus keliami į 11 klasę.

Ką tai reiškia? Sumažėjusį vienuoliktokų skaičių, kuris, kaip rodo skaičiavimai, kai kur gali būti tiesiog drastiškas. Sumažėjęs vienuoliktokų skaičius reikš sumažėjusį klasių skaičių, sumažėjusį finansavimą, o kaip reikės spręsti mokytojų darbo krūvio problemą? Klausimų daug, nerimo – dar daugiau.

Vaikai, kurie PUPP išlaikys 4 balais ir mažiau arba liks dešimtoje klasėje, arba keliaus į profesinę mokyklą, arba… emigruos, o gal mūsų šalyje dirbs nekvalifikuotus darbus. Kitaip sakant, nesutinkantiems kartoti 10 klasės kurso, akademinių pasiekimų durys bus užtrenktos visam laikui.

Ir tokią naštą Švietimo, mokslo ir sporto ministerija užkraus 15–16  metų vaikams…

O dabar liūdniausia ir baisiausia visų reitingų dalis – remiantis šių metų PUPP rezultatais paaiškėjo, kad net 77,78 proc. Akademijos gimnazijos dešimtokų į vienuoliktą klasę nebūtų perkeliami.

Taigi, vos ketvirtis vaikų galėtų tęsti mokslus.

Josvainių ir Krakių gimnazijose tęsti mokslų negalinčių vaikų skaičius atitinkamai siektų beveik 52 ir 45 proc. – taigi abiejose gimnazijose pusė dešimtokų arba kartos kursą, arba… keliaus kažkur, tik ne į vienuoliktą klasę.

Kaip pastebima „Reitingų“ žurnale, vienos gimnazijos sugeba vaikus paruošti taip, kad 80–90 proc. abiturientų įstoja į aukštąsias mokyklas, o kitos ugdymo įstaigos, taip pat turinčios gimnazijos statusą, mokinių visiškai neparuošia tolimesniam jų keliui – iš kai kurių šalies  gimnazijų į aukštąsias mokyklas įstoja vos iki 3 proc. abiturientų.

Kėdainių rajono gimnazijos visgi kelerių metų perspektyvoje išlaiko panašų stojančiųjų mokinių skaičių.

Štai per paskutinius penkerius metus vidutiniškai beveik pusė baigusiųjų Šviesiąją gimnaziją įstoja į aukštąsias mokyklas, apie ketvirtadalį  įstoja į kolegijas. Tikėtina, kad likęs procentas daugumoje yra vaikai, stojantieji į užsienio universitetus, mat tokios statistikos „Reitingai“ nerenka.

„Atžalyno“ gimnazijoje stojančiųjų į universitetus skaičiai taip pat lieka panašūs – penkerių metų laikotarpiu maždaug ketvirtis vaikų įstoja į universitetus. Ūgtelėjo šią gimnaziją  baigusių abiturientų, kurie stoja į kolegijas – jei 2019 metais tokių vaikų buvo apie 18 proc., tai pernai buvo jau apie 28 proc.

Krakių M. Katkaus gimnazija palaipsniui augina vaikų, stojančių į universitetus, skaičių, kuris per penkerius metus pakilo nuo 23 iki 33 proc.

Šėtos gimnazijos abiturientų, siekiančių aukštojo mokslo, taip pat kiek padaugėjo – nuo 22 proc. iki 27 proc.

Didžiausias nuosmukis šioje srityje yra Akademijos gimnazijoje, nors veikiausiai nebūtų visiškai sąžininga lyginti 2019 ir 2023 metus. Tačiau skaičiai gana kritiški – jei 2019 metais net pusė baigusiųjų gimnaziją įstojo į universitetą, tai pernai tokių buvo vos 17 proc.

Savo ruožtu, Josvainių gimnazijoje atvirkščiai: 2019 metais  aukštojo mokslo siekė vos 5 proc. gimnaziją baigusiųjų, kai pernai – ūgtelėjo jau iki 16 proc.";https://www.delfi.lt/news/daily/lithuania/gimnaziju-reitinguose-liudnas-vaizdas-kai-kur-net-du-trecdaliai-vaiku-nepereis-i-11-klase-120022881;2024
Skelbiami dešimtokų patikrinimo rezultatai;2024-06-07 11:12:00;"Šiemet lietuvių kalbos ir literatūros bei matematikos pagrindinio ugdymo pasiekimų patikrinime (PUPP) dalyvavusių dešimtos klasės mokinių pasiekimų vidurkis didesnis nei praėjusiais metais.

Remiantis lietuvių kalbos ir literatūros PUPP rezultatais, dešimtokų surinktų taškų vidurkis siekia 47,8 iš 80 galimų (2023 m. – 46,5 taškų, 2022 m. – 45 taškai). Matematikos PUPP taškų vidurkis šiais metais yra 22,4 taškų iš 45 galimų. Praėjusiais metais per matematikos PUPP surinktas taškų vidurkis siekė 21,9 taškų, 2022 m. – 16,6 taškų.

„Dešimtos klasės mokinių ir matematikos, ir lietuvių kalbos ir literatūros rezultatų gerėjimo tendencija, kurią stebime pastaruosius dvejus metus, yra švietimo bendruomenę stiprinantis faktorius. Lyginant su ankstesniais metais didėja aukščiausius balus gavusių mokinių skaičius ir mažėja mokinių, nepasiekusių patenkinamo pasiekimo lygio“, – sako Nacionalinės švietimo agentūros laikinasis direktorius Aidas Aldakauskas.

Matematikos PUPP šiais metais dalyvavo 25,7 tūkst. mokinių. 76,3 proc. dešimtokų gavo 4–10 balų įvertinimus. 2023 m. tokį rezultatą pasiekė 71,9 proc. mokinių. Aukščiausiais balais (9–10 balų) šiais metais įvertinti 12,4 proc. dešimtokų (2023 m. – 11,8 proc., 2022 m. – 4 proc.).

95,4 proc. dešimtos klasės mokinių, dalyvavusių lietuvių kalbos ir literatūros PUPP, gavo 4–10 balų įvertinimus, aukščiausių balų (9–10) įvertinimą – 15,1 proc. mokinių (2023 m. – 13,3 proc., 2022 m. – 10 proc.). Lietuvių kalbos ir literatūros PUPP dalyvavo 25,9 tūkst. mokinių.

Gimtųjų kalbų (baltarusių, lenkų, rusų, vokiečių) PUPP 4–10 balų įvertinimus gavo 98 proc. mokinių. Šiame patikrinime dalyvavo arti 2 tūkst. mokinių.

Šiais metais PUPP vertinimo procesas susidėjo iš dviejų etapų: pagrindinį mokinių darbų vertinimą lydėjo papildomas vertinimas, per kurį pakartotinai įvertinta 10 proc. atsitiktinai atrinktų darbų, siekiant užtikrinti vertinimo kokybę.

Mokiniai, prisijungę prie elektroninės testavimo sistemos, kurioje atliko užduotis, galės jas peržiūrėti ir matyti, kokius atsakymus pateikė. Konkretaus pasiekimų patikrinimo užduotis bus matoma prisijungus su tais pačiais prisijungimais, kurie buvo naudojami užduočiai atlikti. Pavyzdžiui, norint pamatyti savo atliktą matematikos patikrinimo užduotį, reikia įvesti matematikos patikrinimui skirtus prisijungimo duomenis. Prisijungti bus galima nuo šiandien iki birželio 21 d.

Išsamios pagrindinės sesijos PUPP rezultatų ataskaitos mokykloms ir savivaldybėms bus pateiktos iki birželio 17 d.

Pakartotinė PUPP sesija vyks birželio 10 – 18 dienomis. Lietuvių kalbos ir literatūros PUPP dalyvavę mokiniai, kurių teksto kūrimo užduoties darbai buvo atkurti iš testavimo sistemos ir įvertinti atskirai, jei pageidaus, galės birželio 10 d. lietuvių kalbos ir literatūros užduotį ar jos dalį atlikti iš naujo. Pasirinkus iš naujo atlikti tik teksto kūrimo užduotį, teksto suvokimo ir kalbos taisyklingumo užduoties įvertinimas mokiniams bus įskaitomas iš pagrindinės sesijos, o teksto kūrimo – iš pakartotinės sesijos.";https://www.delfi.lt/news/daily/lithuania/skelbiami-desimtoku-patikrinimo-rezultatai-120026958;2024
„Skaudančia širdimi“ siūlo nukelti sprendimą dėl kartelės dešimtokams: gimnazijų vadovai nusivylę;2024-06-26 13:55:00;"„Aš nenorėčiau, kad būtų bet kokių priežasčių įvykus PUPP (pagrindinio ugdymo pasiekimų patikrinimams) sakyti, kad kažkas nepasiruošė, buvo mažai laiko. Šiandien septintoje klasėje esantys mokiniai turės visą galimybę pabaigti pagrindinio ugdymo programą pagal jau atnaujintas programas. Jeigu kažkam ir nepasiseks išlaikyti PUPP, kas sukels dalies tėvų nepasitenkinimą, tam reikia pasiruošti, tai norėtųsi, kad tuo metu nebūtų galimybių sakyti, kad kažkas kažko nepasiruošė dėl to, kad buvo atnaujintos programos“, – Seimo Švietimo ir mokslo komitete kalbėjo J. Šiugždinienė.

Buvusi ministrė pripažįsta, kad siūlymą teikia „skaudančia širdimi“.

„Manau, kad labai kenkiame savo vaikams, keldami į kitą klasę be bazinių žinių, kenkiame mokytojams, bet, įvertinus visą patirtį, su labai skaudančia širdimi siūlau šitą sprendimą, nes nenoriu, kad jis būtų atšauktas visai, kaip yra buvę Lietuvoje“, – kalbėjo J. Šiugždinienė.



Lietuvos moksleivių sąjungos viceprezidentas Emilis Mikulskis palaikė Seimo narės siūlymą, nes mano, kad jis nuramintų būsimus dešimtokus.

„Palaikėme, kad bazinis standartas atsirastų, ir palaikymas toliau nedingsta, bet neprieštarautume nukelti, kad būtų geriau pasiruošta“, – kalbėjo E. Mikulskis.

Lietuvos švietimo ir mokslo profesinės sąjungos vadovas Egidijus Milešinas irgi palaikė siūlymą.

„Reikia skirti laiko pasiruošimui, viską apgalvoti, kad nebūtų tokia situacija, kaip buvo šiemet su tarpiniais patikrinimais“, – sakė E. Milešinas.

Lietuvos mokyklų vadovų asociacijos vadovas Dainius Žvirdauskas perdavė gimnazijų vadovų nusivylimą dėl siūlymo.

„Ateityje būtinai reikia grįžti prie klausimo. Slenkstis yra reikalingas. Bet, čia jau mano asmeninė nuomonė, siekiant mažinti įtampas šiuo metu, kuomet nėra vadovėlių, kuomet iki galo nėra galimybių išeiti ugdymo turinio, pritariu siūlymui“, – sakė D. Žvirdauskas.

Dėl pataisų dar turės balsuoti Seimas.

„Delfi“ primena, kad 2023 m. pradžioje prezidentas pasirašė pataisas, kuriomis įtvirtinami privalomi mokinių pasiekimų patikrinimai, o nuo 2025 metų įvedamas slenkstis mokslą gimnazijoje norintiems tęsti dešimtokams.

Pataisos pakeitė iki tol buvusią pasiekimų patikrinimų mokyklose tvarką: jie tapo privalomi ketvirtokams ir aštuntokams, bet nebeliko patikrinimo šeštoje klasėje. Taip pat nuo 2025 metų įvedama keturių balų kartelė mokslą gimnazijoje tęsti norintiems dešimtokams.

Pradiniame pakete buvo siūloma kartelę nuo 2029 metų kelti iki penkių balų, bet tos nuostatos atsisakyta, kaip ir nukreipimo į profesinį mokymą. Pagal naują tvarką, dešimtokai pagrindinį išsilavinimą įgis ne tik baigę pagrindinio ugdymo programą, bet ir išlaikę pagrindinio ugdymo pasiekimų patikrinimus (PUPP) patenkinamais pažymiais, tai yra mažiausiai keturis balais.

Pataisos sudarė galimybę mokiniams, nepasiekusiems žemiausio lygmens, sustiprinti žinias ir perlaikyti PUPP dar tais pačiais mokslo metais.";https://www.delfi.lt/news/daily/education/skaudancia-sirdimi-siulo-nukelti-sprendima-del-karteles-desimtokams-gimnaziju-vadovai-nusivyle-120032224;2024
Vigilijus Jukna. Švietimo reformomis kelias į pragarą grįstas?;2024-07-12 16:49:00;"Lyg savotiška konkurencija atsiradusi, kas daugiau švietimo sistemą reformuos. Tai tarpiniai patikrinimai, tai mokyklų uždarymas, tai naujos programos, kurioms iki šiol nėra vadovėlių. Ir taip tęsiasi be pabaigos. Panašu, kad geriausia sritis eksperimentams – vaikai ir mokytojai. Šie patys kalti – juk pasirinko pedagogo profesiją, tad dabar gali kasmet džiaugtis pokyčiais po pokyčių. Juk visi nori, kaip geriau, tačiau, kaip sakoma, gerais norais kelias į pragarą grįstas. Švietimo atveju galbūt norima, kad ateities kartos būtų tiesiog beraštės?

Anot žurnalo „Reitingai“, pagrindinės mokyklos paliktos podukros vietoje: jei pagrindinio ugdymo pasiekimų patikrinimai būtų buvę lemtingi jau šiemet, net 85-iose pagrindinėse mokyklose nuo 40 iki 84 proc. visų dešimtokų nebūtų galėję tęsti mokslų vienuoliktoje klasėje. Štai toks pasiruošimas! Matyt, svarbiausia yra pradinė mokykla, o vėliau jau paskutinėse dvejose klasėse abiturientai turi kaip nors patys pasirūpinti savo ateitimi.

Didieji reformatoriai iš Švietimo mokslo ir sporto ministerijos lyg kokius blynus kepa vis naujas permainas. O toms reformoms niekas nespėja nei tinkamai pasiruošti, nei jas suprasti. Pedagogai nežino, ko griebtis ir pagal kokias programas mokyti vaikus, o centrinė valdžia tik siunčia nurodymus ir, aišku, kratosi atsakomybės. Juk jie savo darbą dirba: „kepa“ įstatymus ir įsakymus. Argi jie kalti, kad mokyklos negali jų įgyvendinti?

Nepamirškime ir apie tai, kad valdantieji nusprendė mažinti mokyklų skaičių. Jeigu jose, pavyzdžiui, nėra 21 vienuoliktoko, mokykla bus uždaroma. Penki tūkstančiai žmonių kreipėsi į ministeriją su peticija, kad iš vaikų nebūtų atimama teisė mokytis arčiau namų. Juk uždarius mokyklas vaikams reikės anksčiau keltis ir nuvykti po keliolika ar keliasdešimt kilometrų, kad galėtų mokytis! Kokia bus mokymosi kokybė po tokių kelionių? Neverta net kalbėti.

Aišku, žiūrint iš Vilniaus „burbulo“ perspektyvos, kokia čia problema – viena mokykla mažiau, viena mokykla daugiau. Juk optimizavimas ir centralizavimas kaip skaičiai lentelėse suguls. O kad uždarius mokyklą kyla grėsmė, kad iš miestelio ar kaimiškos vietovės žmonės bus priversti išsikelti, nes tiesiog negauna pamatinių paslaugų, tai čia lyg nedidelis niuansas, tad kodėl valdantieji turėtų apie jį galvoti? O ir tarp mokyklų yra vis didesni skirtumai.

Po vienos mokyklos baigimo jaunuoliai sėkmingai stoja į aukštąsias mokyklas ar universitetus, o po kitos – įsigyti aukštojo išsilavinimo negalės nė vienas abiturientas. Anot žurnalo „Reitingai“ redaktoriaus Gintaro Sarafino, skirtumai tarp mokyklų tame pačiame mieste yra milžiniški. Antai Klaipėdoje siekia 7 kartus, Panevėžyje daugiau nei 20 kartų, Šiauliuose 19 kartų. O pačiame Vilniuje – daugiau nei 8 kartus. Suprantama, daug kas priklauso nuo vaikų gabumų ir norų, tačiau ne mažiau priklauso ir nuo pačių mokyklų ir jų kolektyvų. Jei specialistų trūksta ir mokyklų vadovai visomis išgalėmis mėgina pritraukti stiprius mokytojus, akivaizdu, kad didžiausią kainą sumokės mokiniai, kuriems nepasiseks ir jie mokysis silpnesnėje mokykloje.

Nuo balandžio pradžios iki birželio pabaigos Švietimo mokslo ir sporto ministerija net neturėjo nuolatinio vadovo – ministro. Štai koks valdančiųjų požiūris į švietimą! O gal taip ir geriau? Vis mažiau malkų buvo priskaldyta ir naujų stebuklingų reformų sugalvota. Turime vidurvasarį. Kol su situacija susipažins naujoji ministrė, ateis ir naują mokslo metų pradžia, o gaisrų tiek, kad net neaišku, kuri iš jų gesinti, kad situacija nors kiek stabilizuotųsi.

Nežinau, ar buvo kokia nors šios konservatorių ir liberalų bei laisviečių vyriausybės reforma, kuri nebūtų patyrusi fiasko. Užtenka prisiminti tarpinių patikrinimų tragikomediją, bet, panašu, kad po šių reformų švietimą reikės kurti iš naujo – tik taip užtikrinsime ateities kartoms tinkamą išsilavinimą.";https://www.delfi.lt/news/ringas/politics/vigilijus-jukna-svietimo-reformomis-kelias-i-pragara-gristas-120036033;2024
Vilija Targamadzė. Kodėl švietimas vis klimpsta ir bando lyg koks baronas Miunhauzenas tempti save už plaukų;2024-07-22 11:11:00;"Įstatymiškai buvo numatyta, kad neišlaikęs PUPP (negavęs bent ketverto) neturės teisės perkopti į vienuoliktą klasę. Tokiu atveju galėtų mokytis profesijos arba liktų kartoti kurso (perlaikymo galimybė tarsi dar nebuvo konkretizuota). Turint omenyje, kad mokymasis privalomas iki šešiolikos metų, tai vargiai vaikas liktų kartoti kurso. Vis dėlto vienuolika savivaldybių neturi net profesinio mokymo įstaigų filialų, o išvykti iš namų ne kiekvienam būtų paprasta. Juk yra socialinės, ekonominės, kultūrinės atskirties vaikų, kurių šeimos stokoja lėšų.

Šis įstatymo punktas atšauktas. Lieka sena tvarka – tai kai kurioms mokykloms sumažina rūpesčių dėl mokinių skaičiaus, – tačiau praktiškai PUPP neįgyja jokio svorio, ir vėl tinkamai nepasirengęs mokinys ateis į vienuoliktą klasę. Kai kurios gimnazijos tai vertina neigiamai. Išvada aiški – pačių numatytam pokyčiui nepasirengta ir PUPP toliau devalvuojamas.

Kitas akivaizdus pavyzdys – Lietuvos Respublikos Vyriausybės 2011 m. birželio 29 d. nutarimas Nr. 768 „Dėl mokyklų, vykdančių formaliojo švietimo programas, tinklo kūrimo taisyklių patvirtinimo“. Jame labai aiškiai suformuluota, kad vienuoliktoje (III gimnazijos) klasėje turi būti 21 mokinys. Taigi, vienas mokinys gali lemti, ar bus formuojama klasė. Palikta galimybė toje mokykloje steigti kitos gimnazijos skyrių. Tokiu atveju reikalingas minimalus mokinių skaičius yra 12. Loginiu požiūriu tokį reikalavimą net įvertinti sudėtinga, nes kartais dešimtoje (II gimnazijos) klasėje nėra reikiamo mokinių skaičiaus, bet po to jų padaugėja. Tai kam vieniems metams dėl vienos klasės toje gimnazijoje steigti kitos gimnazijos skyrių? Tai nesuprantama. O argumentas, kad mokinys neturės galimybės pasirinkti bendrojo ugdymo dalykų, jei nebus 21 mokinio, yra beveik iš piršto laužtas – tai nesugebėjimas lanksčiau žvelgti į ugdymo procesą ir į mokyklų kooperavimosi galimybes.

Rodos, jau seniai laikas moderniau ir racionaliau mąstyti. Ekonominio bendradarbiavimo ir plėtros organizacija (EBPO) prieš kelerius metus pateikė keturis mokyklų modelius: plečiamas mokyklinis ugdymas (angl. Schooling extended) ir nemokykliniai – išorės – šaltiniai (angl. Education outsourced), mokyklos tampa eksperimentavimo vieta (angl. Schools as learning hubs), mokomasi visur, arba tiksliau – mokomasi einant savo keliu (angl. Learn-as-you-go). Nė viename iš pateiktų mokyklos modelių nėra nurodoma kiekybė (mokinių skaičius) – orientuojamasi į ugdymą(si).

Iš tiesų žymiai svarbiau yra ugdymo koncepcija ir jo organizavimas, siekiant įgyvendinti numatytus tikslus. Orientacija turi būti į vaiką, jo ugdymą(si), o ne perdėtas ekonominis finansinis požiūris, direktyviai orientuojantis į vaikų apskaitą, kartais net neįvertinant ugdymo(si) rezultatų.

Apibendriname: inicijuojant švietimo pokyčius, reikia ne tik dėl kiekvieno pokyčio susitarti, bet ir numatyti jo galimą teigiamą ir neigiamą poveikį ir suplanuoti pokyčio įgyvendinimą, numatant išteklius. Ir, be jokios abejonės, keisti požiūrį į švietimą – švietimas yra investicija į ateitį, o ne išlaidos. O ir nedera savęs kaip baronui Miunhauzenui dabar už plaukų iš pelkės traukti, prisidengiant į vieną ar kitą sritį nukreiptais milijonais – tiesiog reikia susitelkti ir taisyti savo paklydimus. Juk jie klampina.";https://www.delfi.lt/news/ringas/politics/vilija-targamadze-kodel-svietimas-vis-klimpsta-ir-bando-lyg-koks-baronas-miunhauzenas-tempti-save-uz-plauku-120037877;2024
Mokiniams – šaltas dušas: anksčiau nieko nelėmę rezultatai keis viską;2024-07-28 14:30:00;"Šiųmečiai dešimtokų egzaminų rezultatai rodo, kad matematikos patikrinimo neįveikia kas ketvirtas jaunuolis: vien Panevėžyje tai būtų keturios pilnos klasės.

Švietimo bendruomenė ir net ekspertai siūlė neskubėti su reformomis, būsimų dešimtokų 2026–2027 mokslo metais laukia privalomi egzaminai, iš esmės nulemsiantys jų ateitį ir kartu perbraižysiantys švietimo įstaigų tinklą.

Moksleiviai, norintys toliau mokytis vienuoliktoje klasėje, per pagrindinio ugdymo pasiekimų patikrinimus (PUPP) turėtų gauti ne mažiau nei keturis balus. Net jeigu moksleivis gabus lituanistas ar talentingas menininkas, matematikos egzaminui pakišus koją, jis turės tris pasirinkimus: perlaikyti PUPP dar tais pačiais mokslo metais, pasilikti kartoti kursą antriems metams arba rinktis profesinį mokymą.";https://www.delfi.lt/news/daily/lithuania/mokiniams-saltas-dusas-anksciau-nieko-neleme-rezultatai-keis-viska-120038990;2024
Dešimtokų ir aštuntokų pasiekimų patikrinimo „slenkstis“ nukeltas iki 2026-ųjų;2024-08-04 14:29:00;"Ministerijos duomenimis, naujovė įsigalios nuo 2026–2027 mokslo metų ir bus aktuali šių metų rugsėjį aštuntą klasę pradėsiantiems mokiniams. Jie pagrindinį išsilavinimą įgys baigę pagrindinio ugdymo programą ir išlaikę PUPP bent 4 balais iš 10.

Neišlaikius patikrinimo, bus galima pagilinti žinias ir perlaikyti PUPP tais pačiais mokslo metais, kartoti 10 klasės kursą, arba rinktis mokymąsi profesinio mokymo programoje, nurodoma pranešime.

ŠMSM teigimu, termino nukėlimas padės tinkamai pasiruošti užduotims, parengtoms pagal atnaujintas ugdymo programas.

„2025 m. PUPP bus pirmą kartą organizuojami pagal atnaujintas pagrindinio ugdymo programas. Todėl atidėjus PUPP „slenksčio“ įgyvendinimą mokiniai ir mokytojai turės daugiau laiko susipažinti su pokyčiais pagrindinio ugdymo pasiekimo užduotyse ir programose bei tinkamai pasiruošti šiems patikrinimams“, –pranešime cituojama švietimo, mokslo ir sporto ministrės pareigas einanti Radvilė Morkūnaitė-Mikulėnienė.

Tikrinamieji PUPP dalykai yra lietuvių kalba ir literatūra, matematika bei gimtoji kalba ir literatūra mokiniams, kurie mokosi mokyklose tautinių mažumų kalba, primena ministerija.

„Slenkstį“ nuspręsta atidėti Seimui pritarus Švietimo įstatymo pataisoms.

ELTA primena, kad dešimtose klasėse ugdymo proceso pabaigoje organizuojamuose pasiekimų patikrinimuose dalyvauja visi mokiniai, kurie elektroniniu būdu juos laiko savo mokyklose. Užduotis moksleiviai turi atlikti savarankiškai neišeidami iš elektroninės testavimo sistemos lango, nesinaudodami jokia neleistina pagalba.";https://www.delfi.lt/news/daily/lithuania/desimtoku-ir-astuntoku-pasiekimu-patikrinimo-slenkstis-nukeltas-iki-2026-uju-120040981;2024
Prieš naujus mokslo metus švietimo ministrės nuraminimas: didieji pokyčiai jau įvyko, bet dar vieną naujovę pateiks rudenį;2024-08-28 05:30:00;"„Apskritai, žiūrint jau iš didesnio atstumo į visą sistemą, manau, kad tos reformos, kurios buvo įgyvendintos (...), sudėliojo tam tikrą pamatą, jau pasimokyta iš netobulumų. Ir dabar tie pokyčiai galės toliau gyventi savo gyvenimą, ir tereiks galbūt juos minimaliai koreguoti. Tai, ką ne kartą girdėjau iš mokytojų, kad „palikite mus ramybėje, jau užtenka“, tai aš viliuosi, kad tą irgi pavyks padaryti, nes pagrindinis dalykas jau yra įgyvendintas“, – sakė R. Morkūnaitė-Mikulėnienė.

Tiesa, ministrė neslėpė ir neneigė, kad probleminių aspektų yra, mokytojų iš tiesų trūksta. Ji visiškai atvirai sakė, kad nebus taip, kad mokslo metų pradžiai bus visi vadovėliai, bet bus bandoma trūkstamus dalykus padengti elektronine medžiaga, kuri būtų patogiai prieinama mokytojams.

Rudenį planuojama pristatyti naują su daugybe iššūkių per praėjusius mokslo metus susidūrusios Nacionalinės švietimo agentūros (NŠA) vadovą, taip pat įstatymo projektą, paliesiantį vienos svarbios visuomenės grupės – tautinių mažumų švietimą. Tikslas yra užtikrinti, kad jie išmoktų lietuvių kalbos. Plačiau apie tai ir kitas švietimo srities aktualijas – „Delfi“ interviu su ministre.";https://www.delfi.lt/nematomi/zmones-su-negalia/pries-naujus-mokslo-metus-svietimo-ministres-nuraminimas-didieji-pokyciai-jau-ivyko-bet-dar-viena-naujove-pateiks-rudeni-120045061;2024
Iš Švietimo ministerijos – dar vienas netikėtumas: tėvams gali tekti susitaikyti;2024-09-10 14:53:00;"Tuo metu 2023 m. galima rasti tų metų abiturientų pasiekimus ir atskirai pagal skirtingo tipo mokyklas, ir pagal mokyklas, ir pagal profesines mokyklas. Šiuos duomenis palyginti galite ČIA. Ministerijos nurodytame naujame duomenų puslapyje pateikiami Pagrindinio ugdymo pasiekimų patikrinimo (PUPP) ir valstybinių brandos egzaminų (VBE) išlaikymo vidurkiai. Toks duomenų apribojimas sukėlė klausimą, kodėl ministerija nusprendė tokius duomenis slėpti?

Pasak švietimo eksperto ir žurnalisto, žurnalo „Reitingai“ vyr. redaktoriaus Gintaro Sarafino, jeigu turite vilnietį giminaitį, kuris planuoja rinktis mokyklą šiame mieste, tai jis beveik nieko negali matyti.

„Jis gali matyti tik Vilniaus miesto savivaldybės visų mokinių VBE išlaikymo skaičius, bet ir viskas, tiek žinių. Kitaip sakant, ta informacija 20 metų buvo vieša iki š. m. rugpjūčio. Mes nelabai supratome, kas čia įvyko.";https://www.delfi.lt/news/daily/education/is-svietimo-ministerijos-dar-vienas-netiketumas-tevams-gali-tekti-susitaikyti-120048967;2024
Egzaminų pavyzdines užduotis pamatę matematikai pasibaisėję: neišlaikytų koks 80 procentų;2024-09-19 13:01:00;"Matematikos mokytojų asociacija išsiuntė NŠA raštą, kuriame išvardijo didžiausius skaudulius: nepaisant to, kad mokslo metai jau prasidėjo, jiems nėra aišku, pagal kokią programą mokyti, kyla klausimų dėl atskaitomybės už konsultacijose mokytojams išsakomus teiginius, baigiamųjų valstybinių brandos egzaminų (VBE) ir dešimtokų pagrindinio ugdymo pasiekimų patikrinimo (PUPP) pavyzdinės užduotys vertinamos kaip ypatingai sunkios.

Norintys pabandyti patys išsispręsti egzaminų ir patikrinimo pavyzdines užduotis galite tai padaryti čia, pasirinkę grafą „matematika“.



Matematikos mokytojų asociacijos narė doc. dr. Vilija Dabrišienė paaiškino, kad vienas didžiausių skaudulių mokytojams susijęs su tuo, kad mokslo metai jau įsibėgėja, o mokytojai dar nežino programos.

„Iki šios dienos nėra aišku, ar emokyklos tinklapyje yra paskelbta tinkama programa. Ta, kuri yra, lyg tai yra neteisinga, o gal teisinga? Tiksliai nežinome. Per konsultacijas transliuojama, kad programa lyg ir buvo pataisyta, bet, kokie konkrečiai buvo pataisymai, niekas nežino, tai taip išeina, kad dabartinės programos mes nežinome“, – teigė V. Dabrišienė.

Dirbti pagal seną, pasak asociacijos atstovės, ne išeitis, nes egzaminas tai bus pagal naują programą.

„Antras dalykas, abiturientams buvo sakoma, kad tarpinius egzaminus jie laikys už vienuoliktą klasę, o galutinį – už dvyliktą. Dabar transliuojama, kad jie galutinį laikys iš vienuoliktos ir dvyliktos klasių programų. Kodėl tada yra tas tarpinis? Krūvis kaip ir nesumažėja“, – dėstė V. Dabrišienė.

Mokytojai, pasak asociacijos narės, teigiamai vertina pačią idėją, kad yra konsultacijos, bet problema laiko tai, kad už tai, kas jose pasakoma, nėra jokios atsakomybės.

„Nėra įrašų ir dokumentų, bet kuriuo momentu gali pasakyti, kad „aš taip nesakiau“. Su krūva informacijos dirbame paskalų lygyje“, – piktinosi V. Dabrišienė.

Mokytojų bendruomenėje nerimo sukėlė ir pateiktos pavyzdinės VBE ir PUPP užduotys.

„Duotos ne tik VBE, bet ir PUPP užduotys yra nežmoniškai sunkios, daug kartų sunkesnės nei buvo iki šiol. Tuo metu reikalavimai vaikams pakilę. Anksčiau jie turėjo gauti devynis taškus už egzaminą, dabar turi gaut 35 taškus, kad išlaikytų. Reiškia, kartelė yra labai stipriai pakelta, ir mokytojai yra pasibaisėję ta užduotimi“, – kalbėjo V. Dabrišienė.

Pasak asociacijos narės, mokytojai per konsultacijas išsakė pastabas, kad VBE pavyzdinėje užduotyje praktiškai nėra slenkstinio lygio uždavinių, bus didelis neišlaikymo procentas.

„Mums sako: „čia sunki užduotis, bet gal mes duosim lengvesnę, gal čia į ateitį orientuota“. Tokius dalykus kalba, o tai, kur šių metų pavyzdinė užduotis? Į ką mokytojui orientuotis? Nes ta pavyzdinė, kuri yra, į kurią turėtume orientuotis, manau tikrai yra neadekvačiai sunki, ir, jeigu tokią duotų, tai aštuoniasdešimt procentų būtų neišlaikymo procentas. Lygiai tas pats yra su PUPP užduotimi, mokytojai pasibaisėję“, – sakė V. Dabrišienė.

Asociacijos narė aiškino, kad raštą NŠA mokytojai parengė iš beviltiškumo.

„Mes nesusikalbame. Jau rugsėjis persirito į antrą pusę, mokytojai turi ruošti egzaminams. Bet net ir atrodytų toks paprastas dalykas, bet formulių lapo, kuriuo vaikai naudosis per egzaminą,  emokykloje yra skirtingi variantai įkelti. Iki tokių smulkmenų“, – teigė V. Dabrišienė.



Vilniaus jėzuitų gimnazijos matematikos mokytojas Šarūnas Vaitkus sutiko su kolegų pastabomis, kad matematikos ugdymo programos parašytos abstrakčiai, mokytojai jas gali ir interpretuoja labai įvairiai.

„Dėl šios priežasties turi būti rengiamos ugdymo turinio įgyvendinimo metodinės rekomendacijos, organizuojamos konsultacijos mokytojams. Galima pasidžiaugti, kad rekomendacijos yra paruoštas, konsultacijos vyksta, tačiau mokytojų netenkina jų kokybė“, – „Delfi“ teigė Š. Vaitkus.

Kalbant apie PUPP, mokytojas atkreipė dėmesį, kad kartu su atnaujintomis ugdymo programomis keičiasi ir nusistovėjęs jo modelis.

„Esminis pokytis – patikrinimas sudarytas iš 9-10 kl. kurso vietoje 5-10 kl. kurso. Natūralu, kad užduotis dėl to tampa sudėtingesnė, tačiau reikėtų prisiminti, jog vien pernai PUPP neišlaikė vidutiniškai kas ketvirtas Lietuvos mokinys. Vadinasi, jeigu bus laikomasi pavyzdinės užduoties rėmų, baiminamasi, kad ji nupieš dar liūdnesnį vaizdą“, – teigė Š. Vaitkus.

Kalbant apie VBE užduotį, pasak mokytojo, buvo žadėta, jog slenkstinio (paprasčiausio) lygio uždavinių skaičius bus padidintas tiek, kad jų vertė būtų 35 taškai (lygiai tiek, kiek reikia surinkti norint išlaikyti egzaminą), tačiau tiek surasti sudėtinga.

„Taigi arba mokytojai ir pavyzdinės užduoties rengėjai turi skirtingą supratimą kokias užduotis laikome slenkstinėmis (ir privalu tą matymą suvienodinti), arba užduotis neatitinka jai keliamų reikalavimų. Svarbu, kad NŠA dar kartą visus šiuos dalykus įvertintų ir priimtų atitinkamus sprendimus“, – teigė Š. Vaitkus.

Nacionalinė švietimo agentūra (NŠA) informavo, kad  nuo rugsėjo 3 d. iki 25 d. rengia nuotolinių konsultacijų ciklą, skirtą matematikos mokytojams. Per šį laikotarpį suplanuotos 8 konsultacijos, orientuotos į I–IV gimnazijos klasių matematikos mokytojus. Visų konsultacijų grafikas paskelbtas NŠA interneto svetainėje.

Konsultacijos kaip forma pasirinktos siekiant dalyviams sudaryti sąlygas atvirai klausti, diskutuoti ir tartis, todėl įrašų atsisakyta. Atsižvelgiant į dalyvių susidomėjimą ir poreikį, numatyta konsultacijos atskiromis temomis kartoti, kad visi norintys galėtų prie konsultacijų prisijungti gyvai. Prie kiekvienos jau įvykusios konsultacijos prijungė iki 500 mokytojų, teigiama NŠA pranešime.

Agentūra paaiškino, kad kviečiant į konsultacijas buvo paskelbta, jog konsultacijose pristatyta medžiaga, parengtas dažniausiai užduodamų klausimų (DUK) ir atsakymų sąrašas bus patalpinta NŠA interneto svetainėje pasibaigus konsultacijų ciklui.

Dvejose baigiamosiose konsultacijose rugsėjo 24 d. ir 25 d. bus aptariami apibendrinti mokytojų pateikti pasiūlymai dėl pagrindinio ugdymo pasiekimų patikrinimo ir valstybinių brandos egzaminų užduočių pavyzdžių, kitų pateiktų pastabų. Šios konsultacijos bus įrašomos ir jų įrašai prieinami viešai, teigiama NŠA pranešime.";https://www.delfi.lt/news/daily/education/egzaminu-pavyzdines-uzduotis-pamate-matematikai-pasibaiseje-neislaikytu-koks-80-procentu-120051164;2024
Už kritikos sulaukusius egzaminų pavyzdžius – solidūs honorarai: kai kas tiek gauna už knygą;2024-09-28 17:13:00;"Nacionalinei švietimo agentūrai (NŠA) pradėjus skelbti moksleivių baigiamųjų (VBE) egzaminų ir dešimtokų atsiskaitymų (PUPP) pavyzdžius, pasipylė ir kritika.

Matematikai pradėjo skambinti pavojaus varpais, kad užduotys yra labai sudėtingos, jei toks būtų ir egzaminas, labai didelė dalis jaunuolių neišlaikytų. Tuo metu iš istorikų flango pasigirdo vertinimas, kad užduotys didžiąja dalimi yra ankstesnių egzaminų užduočių kompiliacija.

„Delfi“ pasidomėjo, kokiomis sąlygomis dirbo užduočių rengėjai.

„Gegužės mėnesį NŠA paskelbė viešą kvietimą rengti brandos egzaminų ir pagrindinio ugdymo pasiekimų patikrinimų užduočių pavyzdžius bei metodinę medžiagą įvairių dalykų naujoms temoms pagal atnaujintas ugdymo programas. Reikalavimus atitikę kandidatai buvo laikinai įdarbinti agentūroje.

Egzaminų užduočių pavyzdžius ir su jais susijusią kitą reikalingą medžiagą (pvz., vertinimo kriterijus, kandidatų darbų vertinimo instrukcijas, mokinių darbų atlikčių analizes ir komentarus), taip pat atskirą metodinę medžiagą ekspertai parengė iki rugsėjo 2 d.";https://www.delfi.lt/news/daily/education/uz-kritikos-sulaukusius-egzaminu-pavyzdzius-solidus-honorarai-kai-kas-tiek-gauna-uz-knyga-120052856;2024
Dalius Pranculis. Ateities Lietuvą ugdome be vadovėlių;2024-10-04 14:57:00;"Įsivaizduokite, jog valdyti Lietuvą jums šiandien reikėtų be informacijos: neturint specialistų parengtų analizių, dokumentų, tyrimų, programų. Kaip greitai imtumėtės spręsti šią problemą?

Būtent taip ateities Lietuvą jau antrus metus ugdome mes, mokytojai. Be vadovėlių. Susidaro įspūdis, kad, artėjant 2025-iesiems, kai mokytojas turėtų tapti prestižine profesija, judame priešinga kryptimi. Nebeturime net pamatinės ir savaime suprantamos mokymosi priemonės.

Dvyliktokai kai kuriems egzaminams ruošiasi be vadovėlių. Dešimtokai pagrindinio ugdymo pasiekimų patikrinimams ruošiasi be vadovėlių. Egzaminai – didelis iššūkis ir emocinis krūvis. Labai daug Lietuvos moksleivių tai išgyvena neturėdami pasiruošti padedančios medžiagos.

Jūs galite visa tai sutvarkyti, sprendimas – jūsų rankose.

Mokytojų trūksta beveik kiekvienoje šalies mokykloje, o tie, kurie likome, esame priversti dirbti padidintu krūviu: šviesti, kopijuoti medžiagą savo mokiniams, rasti ir kurti turinį patys. Mokyklų vadovai daro viską, ką gali, kad aprūpintų savo mokyklas naujais vadovėliais, bet tam tiesiog trūksta pinigų.

Problemą lengva apipinti daugybe sudėtingai skambančių paaiškinimų, lentelių ir skaičių, taip išvengiant atsakomybės, bet klasėse ir mokytojų kambariuose ją įvardijame paprastai: vadovėlių nėra, nes jiems trūksta pinigų.

Vienam mokiniui vadovėliams įsigyti šiuo metu skiriami 26 eurai per metus, tai – vieno vadovėlio kaina. Tuo tarpu atnaujinus ugdymo programas kiekvienam moksleiviui reikia 10–12 vadovėlių.

Girdžiu kolegų nerimavimą. Mokyklose šiandien trūksta istorijos, chemijos, matematikos, geografijos, fizikos, lietuvių literatūros vadovėlių, kurių nepakeičia kaip papildoma priemonė taikomi skaitmeniniai sprendimai, nors šių – irgi trūksta.

Rašau šį laišką, esu tikras, tūkstančių mokytojų ir dešimčių tūkstančių moksleivių vardu, nes vadovėlių klausimas tiesiogiai priklauso nuo jūsų. Laimei, aprūpinti jais mokyklas – nepalyginamai pigiau, nei į jas pritraukti pakankamai mokytojų. Tad bent ši problema galėtų būti išspręsta jau dabar, nieko nelaukiant ir nebeskriaudžiant mokinių bei pedagogų.

Padėkime jauniems žmonėms – užtikrinkime, kad mokyklos turėtų pakankamai vadovėlių jau šiais mokslo metais. Tam tereikia skirti jų įsigijimui pakankamai pinigų kitų metų biudžete.

Girdime ministerijos planus padidinti sumą vadovėliams 5-iais eurais vienam mokiniui ir labai jų bijome. Toks sprendimas – tai lyg trauklapio dėjimas ant plėštinės žaizdos: kažkas lyg ir daroma, tačiau problema išlieka.

Taupymas švietime kainuoja neįtikėtinai brangiai – tuo jau įsitikino daugybė valstybių. Netapkime viena iš jų.";https://www.delfi.lt/news/ringas/lit/dalius-pranculis-ateities-lietuva-ugdome-be-vadoveliu-120054737;2024
Atviras išskirtinio šalies mokytojo interviu – apie tai, kodėl mokymasis neturi visada būti smagus ir už ką nekenčia „TikTok’ų“;2024-10-12 22:00:00;"Mokytojas pasakojo, kaip nusivežė vienuoliktokus į Molėtų observatoriją, kur jų laukė trys lektoriai, buvę mokytojo dėstytojai, su kuriais iš anksto buvo sutarta, kad mokiniai juos pakalbins. Mokiniai susiskirstė į grupes.

„O tai, kaip mums viską ranka rašyt?“, – sulaukė klausimo mokytojas. „Ne, – atsakė, – jungiat diktofoną...“.  Viena grupė sakė: „mes tingime perrašinėti, ar galima, kad dirbtinis intelektas mums surašytų?“.

Žodžiu, moksleiviai turėjo po to parašyti straipsnį. Mokytojas parašė straipsnio pradžią, po to sekė moksleivių interviu, ir pabaigai jis paprašė pasidalinti mintimis, kaip sekėsi? „Tai du iš jų su Chat GPT parašė, atsiuntė tekstą, sakau: „čia gi matosi, kad ne jūs rašėte“, – epizodą iš savo darbinės kasdienybės papasakojo A. Storta.

Šis pokalbis yra „Delfi“ interviu ciklo su šalies mokytojais dalis. Pirmąjį interviu galite skaityti čia.

Jeigu paskaitytum Franką Herbertą, jo „Kopą“,  tai – grėsmė. Rašo, kad mums bus amen. Ir, jeigu pažiūrėtum „Matricą“ ir „Prometėją“, tai mums visais atvejais yra blogai. Aš pats taip matau: dirbtinis intelektas tai yra žmogaus sukurtas dalykas, ir, kadangi tai yra žmogaus kurta, tai galutiniame rezultate žmogus jį, manau, ir valdys, neleis jam iki tiek [progresuoti, kad keltų grėsmę]. Tai yra softas (programinė įranga). Kol nepradėsime kurti žmogaus pakaitalo robotizuotame pavidale, galime būti ramūs, nes tiesiog išjungsime serverį, užpilsime vandeniu, arba kaip tik neduosime vandens aušinti, ir jam bus amen.



Kas liečia mokymą, čia yra dviprasmiška. Jeigu žmogus yra tinginys, iš jo padarys dar didesnį tinginį. Žmogui, kuris yra eruditas,  tai gali padėti. Tas labai priklauso nuo žmogaus charakterio savybių: jeigu tu tingi, tai jis tau kenkia. Jei bandai viską nuo savęs numesti, ir neevoliucionuoji mąstymo prasme. O mąstymas, gebėjimas kurti yra vienas sudėtinių, žmogų apibrėžiančių dalykų. Tas atima ir kūrybiškumo. Nes norint sukurti, turi turėti pamatus. Jeigu neturi pamatų, ką tu kursi?

Dirbtinis intelektas gali padėti, kada jau turi pamatus. Bet mokykloje aš nežinau, ar jis turėtų būti labai toleruotinas. Nes realiai dabar mokiniai, ką daro? Vietoje to, kad mokytųsi matematiką, jie pasiima *** (paslėptas programėlės pavadinimas – „Delfi“), ir jis išsprendžia už juos. Jeigu jis anksčiau tik atsakymą rodydavo, tai dabar rodo viską papunkčiui. Jie nurašo, mokytojui paduoda, neva čia yra jų. Jie nepasideda sau pamato, ir ateityje tada susidurs su kita problema. Jeigu kažką reikės kurti patiems, jie negalės to padaryti. (…)

Jeigu esi savo srities specialistas, tau tas tikrai padeda. Tarkime, pas jus žurnalistikoje, kai jūs žinote, ko reikia, viskas gerai, tegul jis rašo, taiso, koreguoja, bet taip rašyti visiškai nesiorientuojant, – čia yra savęs apgaulė.

Dirbtinis intelektas yra mokinamas. Jis mokosi iš duomenų bazės. Jeigu jis ir turės moralines nuostatas, tai jos bus mūsų suformuotos, bes jis mokosi iš mūsų turimos duombazės, jam viskas yra sukraunama. Gal kažkada ir įves tą, bet vėl gi tai bus mūsų suformuotos mintys. Ar jis kada nors pats pradės tai vertinti?  Čia dar klausimas. Yra daug neaiškumų.

Apskritai su tomis technologijomis reikėtų labai atsargiai į viską žiūrėti. Aš ant ko esu labai piktas , tai yra „Tik Tok’as“ . Mano valia būtų, aš tą serverį atjungčiau.



Taip, naudoja, ir dėl manęs tai jie gali juo naudotis. Bet norėčiau, kad ten atsirastų tos pačios taisyklės kaip feisbuke. Dėl ko sako, kad feisbukas yra seniams skirtas? Dėl to, kad feisbukas yra įvedęs daug taisyklių. Tu gali pranešti, gali būti užblokuotas, epolicija ten sėdi. Tai aišku, seniams – čia, nes ten reikia elgtis pagal taisykles.



„Tik tok’e“ yra pornografijos, narkotikų, keiksmažodžių. Dar „Discord’as“ yra kitas velnias. Jie ten gyvena su savo avatarais, ten keikiasi, ir neskiria, gali net suaugęs žmogus su jais sėdėti, ir jie jį pasiųs. Paskui jie ateina į mokyklą, ir nesugeba nuo to atsijungti. Jie daro tą patį mokykloje. Jie įsivaizduoja, kad tai yra tas pats jų socialinis tinklas. Aš matau tame grėsmę.

Negaliu pasakyti tiksliai, bet kažkur esu tą skaitęs, kad Billas Geitsas, Stivas Jobsas savo vaikams iki tam tikro amžiaus draudė naudotis kompiuteriu. Kai pagalvoji, jie gi yra viso šito korifėjai, bet reiškia jau tada buvo supratimas, kad tai yra trukdys, kad tai nepadeda intelektualiai lavėti.

Gaunasi toks bukinimas, kaip narkotikai. Kaip man vaikai aiškina: „taigi dopaminas čia, viskas čia gerai“. Gal ir gerai, bet tai kartais yra labiau trukdys nei pagalba. Reikia būti labai viską susiplanavus. Pamokoje irgi, jeigu nori naudoti technologijas, reikia gerai apgalvoti, kiek laiko, kam, nes jie kitaip ribų nejaučia.

Nežinau, ar mano amžius ką nors lemia. Kalbu daugiau bendrai. Paimkime paprastą pavyzdį: aš ateinu į mokyklą, sėdi vaikai, jie sėdi telefone, nebendrauja vienas su kitu. Tarkime sėdi dešimt vaikų ant suoliuko, ir visi žaidžia *** (paslėptas žaidimo pavadinimas – „Delfi“) arba kažkokius ten kubus dėlioja. Nėra socialinio gyvo gyvenimo. (…)

Socialiniuose tinkluose gali būti šuo, liūtas, dar kažkas. (…) Bet, kai žmonės nesugeba atskirti realybės nuo vaizduotės, taip ir atsiranda tie mūsų antivalstybininkai, vatnikai, kuriems demonas – Europa ir Vakarai. Aš vaikams ir aiškinu: „koks tau demonas Vakarai , jeigu nesugebi teksto perskaityti? Jeigu sėdėsite savo telefonuose, tai gal ir jūs nesugebėsite, tada ir iš jūsų kvailius darys“.



Girdėti tai girdi, bet jie vis tiek yra paveikti to savo įrenginio, ir atsijungti nuo jo jiems yra labai sunku. Kalbant apie telefonų problemą, tai, pavyzdžiui, Prancūzijoje dalis mokyklų uždraudė naudotis mobiliaisiais telefonais, yra šalių, kurios pilnai tą nukirto.

Lietuvoje leista mokykloms pasirinkti. Girdžiu, kad [šitoje diskusijoje oponentai] klausia: „tai, kaip mes susisieksime? O kaip saugumas“.  Nežinau, kaip tas telefonas labai saugumą užtikrina. Bet, kol pas mus nebus tokio įstatymo, dar ilgai turėsime tokią problemą. Nes realiai tai reikėtų po truputį grąžinti žmones į realybę. Paskutinis straipsnis, kurį skaičiau, nežinau, kiek tame tiesos, bet yra manoma, kad po kelerių metų išnyks darbas iš namų, kas buvo atsiradę per kovidą. Įmonės jau irgi mato problemą, kad jie greičiausiai praranda ryšį su darbuotojais, nebesusišneka su jais kaip su žmonėmis.



Baisiai skambu, nepopuliariai, nes šiaip labai už inovacijas esu, pats su telefonu draugauju, bet aš asmeniškai turiu pamatą. Žinau, ką reiškia bendrauti su žmonėmis. Deja, bet vaikai, kai gauna to dopamino, pavadinkime tai kad ir taip, per anksti ir per daug, tai nėra gerai.

Vaikams apie tokius sprendimus visada aiškinu per demokratijos prizmę. Dėl visko yra tariamasi, ir dėl visko galima susitarti. Ir tik ekstra atveju, kada nepadeda, atsiranda draudimai, ir tada atsiranda piktumai.

Vienas toks pavyzdys iš mokyklos: dvejus trejus metus turėjome didžiulę problemą – veipai, rūkymas tualetuose. Ėjome, gaudėme, su vaikais kalbėjomės, į policiją kartais nevesdavome, nes savas vaikas gi. Prašėme, kad „nedarykite taip, susitarkime“. Žaidėme demokratiją. Kuo viskas pasibaigė? Detektoriais. Mokykla investavo 15 tūkst. eurų į detektorius, kurie dabar yra visuose tualetuose, ir ta problema kaip ir išsisprendė.

Vaikai, aišku, pradėjo purkštauti, kad „mes čia sekami“. Bet sakiau: „vaikai, mes jūsų dvejus metus gražiai prašėme. Jūs nesupratote, mes jums uždėjome apynasrį. Visada galima susitarti. Tiesiog, jeigu viena pusė draugiška, bet jūs nenorite, tada ta pusė priversta imtis sankcijų“. Ir daugiau tokių pavyzdžių atsiranda, pavyzdžiui, dėl lankomumo gražiai prašai, kad „nepažeidinėk tvarkų“, nesilaiko. Tai iš kur atsiranda tie visi draudimai? Nes tiesiog elementariai nesilaiko taisyklių.

Aš nemanau, kad jie yra apleisti. Jie turi mylinčias šeimas, mokykloje irgi su jais kalbamasi. Bet šalia vyksta socialinis gyvenimas, kuris neturi tabu. Ten nėra stabdžių, ir jie ten išsiduoda iki tiek, kad paskui nesugeba grįžti atgal. Yra žmonių, kur negeba atskirti realybės nuo to, kas ten darosi. Ateina tėvai ir sako: „koks jis geras, namuose padeda, šnekamės, šypsosi, važiuojame į keliones“. Mes rodome, kad jis turi ir kitą veidą. Tai sako: „negali būti, ką jūs pasakojate?“. Sakome, kad „va, įrodymai“, o tėvams jis šventas žmogus.



Vertybės jiems tai skiepijamos. Bet pavyzdžių yra sočiai, tarkime, važiavome, ir jie man pradėjo rodyti neprofesionalias kovas *** (pavadinimas paslėptas – „Delfi“), kur – Minedas, Maybachas. Jie į juos žiūri, ir jiems „vau, kaip krūta“. Sakau, „kas čia yra krūto? Kodėl jūs nepažiūrite Izaokas Niutonas, ką darė? Arba Albertas Enšteinas, Marija Kiuri, kodėl nepažiūrite? Jūs į tokius žiūrėkite“.

Juos žavi tos nesąmonės, kur kažkas kažką primušė, geria aliejų, aš net pasakoti nenoriu. Juos smurtas žavi. „Tik Tok’e“ irgi yra smurto, tai jiems tai patinka. Jie man atneša, rodo, kad „o, žiūrėkit, primušė, prispardė“. Sakau, kad, „ar jūs juokaujate? Ar mes jus to mokome? Ar tai yra moralinės vertybės?“. Tada tu kalbiesi, ir suprantu, kad va ta dalis yra blogai.

Jeigu atskaitos tašką imčiau, kai aš mokiausi, tai buvo devyniasdešimtieji, esu Vilniaus devyniasdešimtųjų rajono vaikas, tai žinote, pavadinčiau, kad čia dabar nieko nėra, jeigu lygintume su dugnu. Kartais būna, kad jie apsižodžiuoja, apsistumdo, bet kalėjimo lygio nėra.

Jei vienas kitą kažkaip pavadina, tai eini, kalbiesi, pas socialinę [darbuotoją] vedi, tėvus kvietiesi. Būna, kad apsistumdo. Čia aš jums sakau apie savo aplinką, bet kažko tokio išskirtinio tikrai nėra.

Jų reikalaujama visą laiką, nes yra toks dalykas kaip PUPP (Pagrindinio ugdymo pasiekimų patikrinimas – „Delfi“) dešimtoje klasėje. Aš jau nekalbu, kad yra standartizuoti atsiskaitymai, į kuriuos kai kurie ir tėvai pro pirštus žiūri, nes tai nelemia ėjimo į kitą klasę. Tai tiesiog yra signalai: „stiprinkite tas vietas, nes ateis VBE (valstybiniai brandos egzaminai – „Delfi“)“.

Kai kas sakytų, kad „oi, mokykla tik egzaminui ruošia. Ji turėtų paruošti gyvenimui“. Jeigu paruošimas gyvenimui užtikrintų įstojimą į universitetą, tai mes visi tik balius festivalius darytume, būtume TOP1 mokykla, aš irgi čia disko kamuolį pakabinčiau, šokiai pokiai būtų. Bet pasiruošimo gyvenimui vienas iš etapų yra žinios. Tai yra pamatas. Kitas dalykas, kad į universitetą irgi įstoti reikia.

Galime grįžti prie senesnės tvarkos, kad išmeskime mokyklinį egzaminą, ir tegul lieka vidurkiai ir stojamieji. Padaryti tokį variantą turbūt nėra tokia didelė problema, bet bet kuriuo atveju tai vis tiek bus egzaminas, ir vidurkį turi išvesti iš žinių. Kai kalba, kad reikia atsisakyti vertinimų dešimtbalėje sistemoje. Tai įsivaizduokime, visi atsisakėme, niekas nebevertiname dešimtbalėje, bet kaip tada bus? Tai bus „slenkstinis“, „labai gerai“, „patenkinamai“. Bet supraskime paprastą dalyką, kad tai irgi bus vertinimas, tiesiog ne skaičiais, o žodžiais.

Kas nuo to pasikeis, jei pasakysiu ne taip, kad „tu gavai du“, o , kad „tu slenkstinio nepasiekei“? Skamba labai gražiai, progresyviai, bet po kokių penkerių metų visi supras, kad čia yra tas pats dvejetas. Tai, ką tada galvosime? Pereisime prie simbolių? Vertinimas visada bus, ir jis reikalingas. (…)

Kai ekonomikos mokiau, tai jų mėnesio darbas būdavo susikurti bendrovę ir pristatyti jos reklamą. Viena užduočių būdavo įvertinti savo ir savo komandos narių indėlį, ir pirma taisyklė būdavo: „nemeluok“. Jeigu tavo kompanionas darė visišką nesąmonę, tu privalai tą pasakyti į akis, kad „tu darei nesąmones“. Čia yra vertinimas. Jo reikalas suprasti, kad tai buvo signalas, kad „tu darei nesąmones, tai taisykis“, arba liaudiškai tariant užsiraukti, „kaip čia mane įžeidė“. Jeigu tik taip mąstysi, tai jokio progreso nebus. Turi išmokti iš klaidų pasimokyti.



Mūsų gimnazija nėra iš tų, kuri turi prabangą atsirinkti. Turime visko, ir labai prastos motyvacijos vaikų, kurie nenori mokytis, ir tokių, kuriuos galėtume pavadinti eruditais. Tokioje situacijoje turi prisiderinti. Aišku, kad žmogui, kuris, matosi, nori dėti pastangas, bet jam tiesiog nesisega, stengiesi padėti, kad jis nesiristų į dugną. Ir yra buvę, kad padėjome.

Iš tokių patirčių, kur, galima sakyti, žmogus dugne buvo, tai man įsiminė mokinys, kuris pas mus baigė dešimt klasių. Paskutinius dvejus metus jis pas mane fizikoje projektiniuose darbuose buvo. Ir paskutiniais metais, kai buvo dešimtokas, nacionaliname konkurse pirmą vietą jo komanda laimėjo. Jie buvo tryse. Turėjau tokią madą suformuoti taip, kad komandoje vienas būtų labai protingas, dar būtinai mergičką paimdavau, kad būtų mišri komanda, ir vieną, kuriam prasčiau sekasi. Skaičiuoti jam visiškai nesisekė, spręsti uždavinius buvo ne jam, bet jis rankas turėjo, technologinė dalis jam patiko. O ten projektas kaip tik ir buvo technologinis.

Jam visi sakė, kad „neik tu į vienuoliktą klasę“, bet jis nuėjo, ir jau pačioje pradžioje iš vieno iš dalykų gavo tris vienetus iš eilės. Jam motyvacija krito. Ėjau pas auklėtoją, socialinę pedagogę, sakiau: „padedam kažkaip“. Ir mes jį į geležinkeliečių mokyklą išsiuntėme. (…) Jam atsirado vieta, jis pabaigė profesinę. Aš jį susitikau po poros metų, paklausiau: „kaip sekasi?“. Jis sakė: „va, teises išsilaikiau, važinėju į darbą“. Nustebau, kad jau darbą gavo. „Jo, – sakė, – aš „Eurovaistinėje“ dirbu programuotoju“.

Kai turiu kelis tokius pavyzdžius, tai man imponuoja mintis apie tai, kodėl mes vaikus, kuriems yra sunku, kurie yra žemos motyvacijos, apgaudinėjame, tempiame juos iki dešimtos klasės, o paskui iki dvyliktos? Mano manymu, tų, kurie jaučia, kad ne jam yra mokykla, nereikėtų apgaudinėti, kad „ji tau yra“, ir reikėtų nukreipti juos į profesiją.

Kai kurios mokyklos bando išlaikyti net ir prastai besimokančius, vos ant ketverto ar penketo tempiančius, čia yra kompleksinis dalykas – klasių krepšeliai. Bet kaip jie paskui egzaminus išlaikys? Faktas, kad dalis jų nenueis iki egzaminų, kiti pasirinks mokyklinius. O ką vaikas darys su mokyklinių lietuvių kalbos ir matematikos egzaminų penketais? Gaus vidurinį išsilavinimą, bet kokį kvalifikuotą darbą jis su juo galės eiti dirbti? Gerai, jeigu turi pakankamai smegenų, tai jis galbūt savo verslą įkurs, bet visi kiti taikys į nekvalifikuotus darbus. Čia ne apie mūsų gimnaziją kalbu. Mes turime prabangą, turime daug vaikų, tai, jeigu nori, gali eiti į profesinę.

Aišku, švietimas turėtų būti orientuotas ir į tai, kad neatidarytume Pandoros skrynios, kad „mes jus visus išleidžiame“, nes tada ir tie, kas turi vidutinę motyvaciją, sakys: „einu po dešimt klasių, ir viskas“, bet formuoti taip, kad būtų noras mokytis. Visuomenėje turėtų būti formuojama, kad mokslas, žinios, o ne patiktukų ar sekėjų skaičius yra prestižas. Dabar mokymasis yra prestižas nebent elitinėse mokyklose.

Tai yra kompleksinis dalykas. Švietimo ministerija gali išleisti daug doktrinų, popierių, nurodymų, taip rodydami, kad jiems tai neva yra svarbu. Bet tada svarbu yra tik jiems. Jeigu – tik mokytojams, tai ir liks svarbu tik mokytojams. Jeigu – tik tėvams, tai – tik tėvams. Jeigu visiems kitiems ne taip svarbu, tai ateis ir pastoviai aiškins: „parašyk man čia dešimt“. Tas turi būti iš visų pusių. O, jeigu taip paėmus, kas yra ministerija, mokytojai, tėvai ir vaikai? Tai yra bendruomenė, visuomenė. Tai turi būti auginama šalies mastu. Visi turi prie to prisidėti. (...)

Skaičiau knygą „Laimės geografija“ apie laimę, kaip mokslininkas keliavo ir įvairiose šalyse matavo laimės indeksą. Sociologai yra išsivedę laimės indeksą. Gal ir gali tai, remiantis statistikos duomenimis, pamatuoti, tebūnie. (...) Bet mokymasis ne visada yra, ir ne visada turi būti, labai laimę keliantis. Paklauskite bet kurio statybininko, paruošiamieji darbai yra patys šlykščiausi. Ar tu pamatą statysi, ar pirmas pamokas paimsi, jos bus pačios sunkiausios, šlykščiausios, tau nesiseks, tu pyksi, tau bus neįdomu, tu zysi, gausis blogai. Aš sportuoju, tai galiu su sportu tą susieti. Man tuoj bus keturiasdešimt metų, nueinu, man treneris pirmus kartus rodo, aš sakau: „žinai, aš durnas. Man nedašilo“. Tai aš tuos vaikus suprantu. Nebijau pripažinti klaidos, suprantu, kad iš to pasimokysiu.



(…)



Nueinanti valdžia paliks jiems daug reformų: tūkstantmečio mokykla, įtraukusis mokymas, ir visa tai, ką jie atnaujino. (…) Ateinančiai valdžiai reikėtų, visų pirma, nedaryti skubėtų reformų, dėl reformų tartis su mokytojais, ir tą daryti neprievartiniu būdu. Net, jei jie siųstų kažkokius klausimynus, kad tai nebūtų prievolė. Svarbu, kad žmonės išsakytų nuomonę, ir į tą nuomonę būtų dar ir atsižvelgta. Tai yra labai sunku padaryti, nes mūsų yra daug, visi mokytojai yra skirtingi, kiekvienas turi savo nuomonę, savo specifiką, bet reikia kalbėtis.

Dar svarbu tą daryti tinkamu laiku, nes ir čia galbūt buvo bandoma kalbėti, bet tai būdavo vakariniai, vos ne naktiniai pasikalbėjimai. Na, atsiprašau, bet chebra naktimis arba vakarais negali dirbti, apie kokią darbo kokybę ten bus kalbama? Tuo labiau, kai mokytojų trūksta, kai kurie mokytojai dirba po pusantro etato. Aš pats turiu pusantro etato. Tai mano darbo diena praktiškai yra nuo aštuonių ryto iki septynių vakaro, jeigu žiūrėtume į tabelį. Ir tokių mokytojų daug yra. Iš mūsų tada dar kažko prašyti yra sunku. Nes mes pervargę. (…)



Reformas reikėtų gerai apgalvoti, ištestuoti, daryti pilotinius testus, ir pilotiniai testai turėtų trukti mažiausiai dvejus metus. Šiuo atveju imtis yra svarbiausia, kuo daugiau apklausi respondentų, tuo turėsi didesnę imtį ir aiškesnį vaizdą. (…) Imties iš mėnesio, kad kažkur papilotavote, nepadarysi. Turi būti normali imtis. Paskui turi būti imties analizė. Paskui turi būti klaidos ištaisytos, tada dar kartą piluotuojama, ir tada, jei jau viskas gerai, bandoma mažais žingsneliais įdiegti. Šitos dalies jiems reikia pasimokyti iš programuotojų. Kvailas programuotojas yra tas, kuris paima beta versiją, ir iškart įkala ant viršaus ant normalios versijos. (…)

Mes gi sakėme, kad yra prestižas būti mokytoju. Su vaikais kalbėjausi (…), dvyliktokų klausiau: „kas iš Jūsų nori būti mokytojais?“. Nei vienas. (...) Aš pilnai juos suprantu. Banaliai skamba, bet alga yra svarbu. Tikrai nėra taip, kad aš dirbti tik dėl pinigų. Vaikams pateikiau pavyzdį, kodėl taip nėra?

Jeigu man tikrai pinigai būtų svarbiausia, aš nueičiau į kokį nors prekybos centrą, ir ten dirbčiau. Jeigu ne ten, tai įmonė X moka 2,5 tūkst. eurų už specializuoto automobilio vairavimą. Kita įmonė moka 2 tūkst. eurų už panašų darbą. Sakiau, kad „jeigu tai būtų dėl pinigų, galėčiau ten eiti. Nes tų įmonių vairuotojas gauna daugiau negu aš“. Ir būtų ženkliai daugiau, jeigu aš vienu etatu dirbčiau. Aš dirbu pusantro etato, aš nesiskundžiu: turiu pinigų, bet yra problema, kad aš neturiu sveikatos. Neneigsiu, esu arti perdegimo ribos.



Tai, visų pirma, pinigai turi būti. Mokytojo atlyginimas, mano manymu, turėtų prasidėti nuo 2,5 tūkst. eurų. Tokia yra realybė, tokios yra kainos. Jeigu norime padaryti prestižą, tai mokytojas turi ir būti tas, kuris uždirba daug. Yra žmonių, kurie sako, kad „jie neverti“ (…). Bet kitu atveju nepakelsite prestižo. Teks rizikuoti, ir pradėti mokėti daugiau. Kažkuriuo momentu tas prasilauš, ir turėsite ateinančius profesionalus.

Kitas dalykas yra biurokratizmas. Popierizmo yra sočiai. (…) Šitą reikia numesti. Ateina pas mus jauni žmonės, ir jie sako: „kokie dar čia popieriai? Kas čia per daiktas?“. Sakau: „nieko, padirbsi, jau po metų kitaip kalbėsi“. Yra darbų, kurių tikrai reikia, bet yra darbų, kur kartais pagalvoji: „ar čia mano darbas? Gal ne mano, gal čia Švietimo skyriaus, ministerijos, gal administracijos darbas?“.

Tada – autonomija. Mokytoju ir mokykla apskritai reikia pasitikėti. Šiai dienai kažkodėl yra suformuota nesąmonė, kad „aš esu paslaugos teikėjas“.  Dabar labai gaju, kad klientas visada teisus. (…) Bet „klientas visada teisus“ yra tik pusė sakinio, jis turi pratęsimą: „dėl skonio – klientas visada teisus“ (Client is always right in matters of taste – anglų k.), kas iš esmės reiškia, kad jam gal ir atrodo, kad jis visada teisus, bet iš tikro ne visada taip yra. Autonomija turi atsirasti. Turime pasitikėti mokytoju. Dabar gaunasi iki tokios kontrolės, kad ateina tėvai: „už ką mano vaikas dvejetą gavo?“, „ar galite man visą vertinimą pateikti?“. Ta prasme? Ar mes dėl visko turime atsiskaitinėti ? Kai vienas kitu nepasitikime, tai ir gaunasi, kad viena pusė daro nesąmones, kita pusė – irgi. Aš neginu, kad visi šventi ir iš mokytojų pusės. (…)

Tie trys aspektai – alga, biurokratizmas, pasitikėjimas, skamba kaip klišės. Bet tos klišės yra tai, kas skauda. Kitas dalykas, dėl ko profsąjungos pernai streikavo: mokinių klasėse yra per daug. Sutinku, galima ginčytis: rajone, kaime jų tiek nėra, bet pavyzdžiui, aš dirbu gimnazijoje, kur mokinių klasėje yra po 28, 29, 30, yra buvę 32. Kariuomenėje žemiausioje grandyje nėra tiek žmonių. Yra toks mano firminis palyginimas: Jėzus dvylika mokinių turėjo. Privačios mokyklos dvylika vaikų iš pradžių irgi klasėse turėjo, paskui penkiolika padarė.

Ar norite sąžiningo atsakymo? (…) Norint, kad jis normaliai veiktų, turi būti pasiruošta. Dabar padaryti utopiniai dalykai. Pati idėja buvo graži, bet, kad tą įgyvendintum, reikalingos didelės lėšos: (…) reikia žmonių, kurie realiai tame gaudosi. Šiai dienai priima visus, kas nori dirbti. Yra tokia feisbuko grupė: „Vilniaus mokytojai“, ten būna žmonės rašo: „laba diena, esu labai gera studentė, labai myliu vaikučius. Gal turėtumėte darbo pasiūlymą“. Ir visi ploja rankomis „valio, ateikite mokytojo padėjėja dirbti“.

Ne taip turi būti. Turime investuoti. Turime padėti tiems vaikams tapti savarankiškais. Mano nuomone, visų pirma, juos reikia mokyti gyvenimo, kad, kai jie taps dvidešimtmečiais, jie nueitų į darbo rinką, savimi pasirūpintų. O nebūtų taip, kad, kai jis bus dvidešimties, tai tėvai galvos, ar jiems nereikia išeiti iš darbo, kad juo pasirūpintų? Arba, kad gal jam reikės socialinio darbuotojo, o tas socialinis darbuotojas ateis dviem trim valandoms per savaitę.



Man yra skaudu. Aš kartais sėdžiu, į tuos vaikus žiūriu. Jie sako: „ko jūs sėdit, žiūrit?“. O mintyse aš galvoju: „kaip tau padėti?“. Bet aš suprantu, kad čia reikia daug pinigų, reikia specialistų, juos reikia ruošti. (…) Tai turi būti nuolatinis darbas, jie turi nuolatos tobulėti.

Pati idėja nėra klaida. Ji yra gera, bet jos darymas turi būti nuolatos šlifuojamas, tobulinamas, nuolat skiriami kursai, mokymai. Gerai, tegul jie ima tuos žmones, kurie rašo skelbimuose „labai myliu vaikučius“, bet tik vieną prašymą turiu: jeigu imate tuos žmones, mokykit juos, skirkit jiems dėmesio.";https://www.delfi.lt/news/daily/education/atviras-isskirtinio-salies-mokytojo-interviu-apie-tai-kodel-mokymasis-neturi-visada-buti-smagus-ir-uz-ka-nekencia-tiktok-u-120056280;2024
Gimnaziją išgąsdino pasiūlytas gelbėjimosi planas;2024-12-23 13:14:00;"Dabartiniai aštuntokai, jei dešimtoje klasėje neišlaikys pagrindinio ugdymo pasiekimų patikrinimo (PUPP), nebegalės tęsti mokslų gimnazijose.

Baiminantis, kad dėl tokios reformos Panevėžyje gresia nukentėti šiemet inžinerine tapusiai „Minties“ gimnazijai, miesto švietimo strategai jos bendruomenei pasiūlė gelbėjimosi šiaudą – prijungti Panevėžio suaugusiųjų ir jaunimo mokymo centrą. Visgi gimnazijos bendruomenė tokia iniciatyva nesusižavėjo.";https://www.delfi.lt/news/daily/lithuania/gimnazija-isgasdino-pasiulytas-gelbejimosi-planas-120074161;2024
Dešimtokams ir vienuoliktokams – bandomieji matematikos patikrinimai;2025-03-04 11:38:00;"„Skirdami daugiau dėmesio matematikos mokymo gerinimui ir siekdami padėti mokiniams geriau pasiruošti matematikos pasiekimų patikrinimams bei egzaminams, organizuojame bandomuosius patikrinimus, padedančius mokiniams įsivertinti savo gebėjimus, skatinančius labiau susikaupti ir suteikiančius daugiau pasitikėjimo savimi. Analizuodami ankstesnių metų rezultatus, akivaizdžiai matome, jog mokiniai, dalyvavę bandomuosiuose pasiekimų patikrinimuose, tikruosiuose pasiekimų patikrinimuose ir egzaminuose renka vidutiniškai keliais taškais daugiau ir pasiekia aukštesnių įvertinimų“, – sako Nacionalinės švietimo agentūros vadovas Simonas Šabanovas.

Matematikos gebėjimus, prieš artėjantį pagrindinio ugdymo pasiekimų patikrinimą (PUPP), dešimtos (II gimnazijos) klasės mokiniai galės įsivertinti kovo 5 d. Bandomąjį patikrinimą mokyklos gali pradėti nuo 9 val. iki 12 val. Jo trukmė – 2 val. 30 min. Patikrinimo užduotį sudarys pasirenkamojo atsakymo, trumpojo atsakymo bei pilno sprendimo uždaviniai. Mokinių pateiktus pasirenkamojo bei trumpojo atsakymo uždavinių atsakymus sistema įvertins automatiškai, o pilno sprendimo uždavinių sprendimus bei atsakymus vertinimo sistemoje vertins mokinius mokantys mokytojai.

Mokiniai, atlikę užduotį, kompiuterio ekrane iš karto matys, kiek surinko taškų iš automatiškai vertinamų užduočių. Pasibaigus vertinimo procesui, mokykloms bus pateikti mokinių rezultatų protokolai.

Vienuoliktos (III gimnazijos) klasės mokiniai, pasirinkę laikyti valstybinį matematikos brandos egzaminą (išplėstiniu arba bendruoju kursu), elektroniniame matematikos pasiekimų patikrinime dalyvaus kovo 6 d. Bandomąjį patikrinimą galima pradėti nuo 9 val. iki 15 val. Jo trukmė – 2 val.

Tiek išplėstinio, tiek bendrojo kurso bandomųjų patikrinimų užduotys yra parengtos vadovaujantis matematikos bendrąja programa bei Matematikos, gamtos mokslų dalykų, informatikos ir inžinerinių technologijų valstybinių brandos egzaminų užduočių aprašu. Ir išplėstinio, ir bendrojo kurso elektroniniuose matematikos pasiekimų patikrinimuose visi pateikti uždaviniai vertinami automatiškai. Kiekvienas mokinys, baigęs testą per tam skirtą laiką, kompiuterio ekrane pamatys, kiek taškų surinko.

NŠA duomenimis, šiemet matematikos valstybinio brandos egzamino pirmą dalį rengiasi laikyti per 24,2 tūkst. vienuoliktokų. Iš jų 9817 mokinių pasirinko bendrojo kurso egzaminą, išplėstinio kurso – 14386 mokiniai.

Kovo 20 d. vyks bandomasis patikrinimas ir dvyliktokams (IV gimnazijos klasės mokiniams), kurie atliks tradiciniu formatu pateiktą užduotį. Tarp dvyliktokų valstybinių brandos egzaminų pasirinkimų matematikos egzaminas – vienas populiariausių, todėl jiems taip pat svarbu pasitikrinti savo gebėjimus ir žinias.

Šiais metais matematikos PUPP rengiamas gegužės 14 d. Vienuoliktokai matematikos valstybinio brandos egzamino pirmą dalį laikys gegužės 30 d., o antra egzamino dalis abiturientams vyks birželio 6 d.";https://www.delfi.lt/news/daily/lithuania/desimtokams-ir-vienuoliktokams-bandomieji-matematikos-patikrinimai-120090887;2025
Trečiadienį – bandomasis dešimtokų matematikos žinių patikrinimas;2025-03-05 07:00:00;"„Analizuodami ankstesnių metų rezultatus, akivaizdžiai matome, jog mokiniai, dalyvavę bandomuosiuose pasiekimų patikrinimuose, tikruosiuose pasiekimų patikrinimuose ir egzaminuose renka vidutiniškai keliais taškais daugiau ir pasiekia aukštesnių įvertinimų“, – pranešime cituojamas Nacionalinės švietimo agentūros (NŠA) vadovas Simonas Šabanovas.

Bandomąjį patikrinimą mokyklos gali pradėti nuo 9 val. iki 12 val. Jo trukmė – 2 val. 30 min. Patikrinimo užduotį sudarys pasirenkamojo atsakymo, trumpojo atsakymo bei pilno sprendimo uždaviniai. Pastaruosius mokinių pateiktus atsakymus sistema įvertins automatiškai, o pilno sprendimo uždavinių sprendimus bei atsakymus vertinimo sistemoje vertins moksleivių mokytojai.

Mokiniai, atlikę užduotį, kompiuterio ekrane iš karto matys, kiek surinko taškų iš automatiškai vertinamų užduočių. Pasibaigus vertinimo procesui, mokykloms bus pateikti mokinių rezultatų protokolai.

NŠA teigimu, užduotys yra parengtos vadovaujantis matematikos bendrąja programa bei Matematikos, gamtos mokslų dalykų, informatikos ir inžinerinių technologijų valstybinių brandos egzaminų užduočių aprašu.

Šiais metais matematikos PUPP rengiamas gegužės 14 dieną.";https://www.delfi.lt/news/daily/education/treciadieni-bandomasis-desimtoku-matematikos-ziniu-patikrinimas-120091106;2025
Dešimtokai laikė bandomąjį matematikos žinių patikrinimą: nuotaikos – dvejopos;2025-03-05 13:29:00;"Kaip pranešė Nacionalinė švietimo agentūra (NŠA), patikrinimo užduotį sudarė pasirenkamojo atsakymo, trumpojo atsakymo bei pilno sprendimo uždaviniai. Mokinių pateiktus pasirenkamojo bei trumpojo atsakymo uždavinių atsakymus sistema įvertino automatiškai, o pilno sprendimo uždavinių sprendimus bei atsakymus vertinimo sistemoje turės vertinti mokinius mokantys mokytojai.

Mokiniai, atlikę užduotį, kompiuterio ekrane iš karto matė, kiek surinko taškų iš automatiškai vertinamų užduočių.

Pasibaigus vertinimo procesui, mokykloms bus pateikti mokinių rezultatų protokolai.

Panevėžio r. Velžio gimnazijoje bandomasis dešimtokų PUPP prasidėjo 10 val. Kaip sakė mokyklos direktorius Rimtas Baltušis, šis bandomasis patikrinimas prasidėjo per trečią pamoką, vaikai spręsti uždavinius turėjo pustrečios valandos.

Mokyklos atstovai tikino, kad sudėtingiausia tokio bandomojo patikrinimo užduotis yra pasirūpinti, kad visiems mokiniams užtektų kompiuterių ir vietos.

Vieni mokiniai užduotis atliko anksčiau, kiti – stengėsi išnaudoti visą duotą laiką. „Delfi“ pakalbinus anksčiau išėjusius, jie užduotis vertino dvejopai.

„Sakyčiau, kad tikėjausi, kad bus daug sunkiau, bet vis tiek galėjo būti truputį geriau“, – sakė viena dešimtokė.

Jos teigimu, pavyko surinkti 22 taškus iš 31. Viena vertus, tokį rezultatą, kurį surinko iš klausimų, kur nereikėjo parodyti sprendimo, vertinai gerai, kita vertus, visada gali būti geriau.

„Galvojau, kad tikrai bus blogiau. Tačiau pasistengti dar tikrai reikės, nes planuoju ateityje laikyti matematikos egzaminą. Norėčiau studijuoti farmaciją, gal kaip nors išeis“, – kalbėjo gimnazistė Aneta.

Veterinariją planuojanti studijuoti dešimtokė Rugilė, paklausta, kaip sekėsi, nuogąstavo, kad greičiausi neišlaikė.

„Užduotys buvo sunkios, surinkau 16 taškų iš 31. Manau, kur reikėjo parašyti, kaip sprendi, buvo lengvesnės užduotys, nei tos, kur tik pasirinkti atsakymą“, – teigė ji.

Pasiteiravus, kaip apskritai sekasi mokytis matematikos, tikino, kad šiais metais geriau, negu praeitais.

„Korepetitoriaus nereikia, mokausi pati. Matematikos egzamino tikrai reikės, nes noriu studijuoti veterinariją“, – teigė dešimtokė.

Dar viena dešimtokė Augustė kalbėjo, kad tikėjosi lengvesnių užduočių, mat praeitų metų bandomasis PUPP patikrinimas pasirodė paprastesnis.

„Užduotys buvo tikrai daug lengvesnės. Šiais metais surinkau 16 taškų iš 31“, – sakė mergina.

Jos nuomone, toks bandomasis tikrai padės geriau pasiruošti gegužės mėnesį vyksiančiam matematikos PUPP patikrinimui, mat žinos savo silpnąsias vietas. Vis dėlto ji pripažino, kad matematikos egzamino jai nereikės, mat planuoja studijuoti menų specialybę.

„Nereikės man matematikos egzamino. Planuoju studijuoti scenografiją, tačiau dėl savęs vis tiek jį laikysiu“, – apie ateities planus kalbėjo ji.

Dešimtokas Jonas pasakojo, kad jam pavyko surinkti iš bandomojo patikrinimo 23 taškus iš 31. Jaunuolis atviravo, kad tikėjosi geresnio rezultato. Pasiteiravus, kaip geriausia ruoštis matematikos patikrinimams, teigė, kad reikia daugiau spręsti. Taip pat sutiko, kad žinias šis bandomasis padėjo pasitikrinti.

„Faktas, kad reikės daugiau pasikartoti. Man sunkiau sekėsi uždaviniai, kur reikėjo spręsti su atstumais trikampiuose. Tačiau apskritai galvoju, kad turėčiau išlaikyti. Turėčiau gauti dar taškų iš tų uždavinių, kuriuos vėliau tikrins mokytojai“, – aiškino jis.

Paklaustas, ar mokytojai šį bandomąjį patikrinimą vertins pažymiu, atsakė, kad tai buvo žinių pasitikrinimas tik jiems patiems.

„Ne, sakė nevertins. Tiesiog galėjome pasižiūrėti silpnąsias vietas ir jei reikės, pagilinti žinias. Įtampos dėl to buvo tikrai mažiau, bet suprantu, kad gegužės mėnesį jau bus kitaip“, – juokavo jis.

Dar vienas dešimtokas pasakojo, kad jam pavyko surinkti nemažai taškų, tačiau visada gali būti geriau.

„Korepetitoriaus samdyti neplanuoju. Manau, jeigu tikslingai ruošiesi, sprendi, gali ir pats pasiruošti“, – tikino vaikinas.

Matematikos mokytojai kol kas negalėjo išsakyti savo nuomonės, kadangi dar patys užduočių nematė, savo vertinimus turėtų pateikti per ateinančias kelias dienas. NŠA taip pat informavo, kad visos užduotys bus viešai prieinamos rytoj arba poryt.



Dešimtoke, nori išsakyti savo nuomonę apie šių metų bandomuosius patikrinimus? Rašyk el. p. pilieciai@delfi.lt.";https://www.delfi.lt/news/daily/education/desimtokai-laike-bandomaji-matematikos-ziniu-patikrinima-nuotaikos-dvejopos-120091224;2025
Po bandomųjų egzaminų mokiniai nebenori eiti į pamokas: jau kyla nepasitenkinimas;2025-03-12 13:41:00;"Nepasitenkinimą žinių patikrinimo tvarka mokiniai anonimiškai liejo vienoje iš uostamiesčio gimnazijų feisbuko paskyroje.

Nepanorę prisistatyti šios mokyklos gimnazistai rašė, kad PUPP bandomieji patikrinimai yra prilyginami egzaminams, jiems mokiniai atsakingai ruošiasi ir patiria didelę įtampą, tad esą tą dieną dar mokytis ir sėdėti pamokose gimnazistams yra per didelis krūvis.

Tiesa, praėjus kuriam laikui įrašas buvo pašalintas.

„Vakarų ekspresui“ pasidomėjus, ar mokyklos privalo žinių patikrinimo dieną gimnazistus paleisti iš pamokų, Švietimo mokslo ir sporto ministerija (ŠMSM) pateikė savo atsakymą – neprivalo, tačiau kaip pamažinti įtampą žinių patikrinimo dienomis, yra palikta spręsti pačioms mokykloms.

Klaipėdos „Aukuro“ gimnazijos vadovė Ramunė Urbienė pripažino, kad nepaisant to, jog gimnazistai laiko ne brandos ir ne valstybinius egzaminus, įtampos yra.

„Tomis dienomis pamokos vyksta, tačiau ne įprastu grafiku. Mokiniams yra palikta laiko pasiruošti prieš patikrinimą, o po jų yra skirta laiko pavalgymui. Bandomųjų egzaminų metu pamokos vyksta, čia yra kaip atsiskaitomasis darbas su rekomendacija, kad tą pačią dieną jokių kitų atsiskaitymų neturėtų būti“, – sakė „Aukuro“ gimnazijos vadovė.

Anot jos, mokykla nė karto nesulaukė nei vaikų, nei tėvų pasipiktinimo esama žinių patikrinimo tvarka.

„Baltijos“ gimnazijos vadovė Jurgita Račkauskienė mano, kad bet koks atsiskaitomasis darbas mokiniui, jei jis yra atsakingas, kelia didelį stresą, net jei vaikas egzaminui pasiruošęs.

„Bandomųjų egzaminų dienomis esame lankstūs ir tas lankstumas yra vaikų naudai. PUPP egzaminai – ne konvejeris, tai žinių patikrinimas, kuris kelia įtampą ir atsakomybę.

Pavyzdžiui, dešimtokams egzaminų dieną nuėmėme pirmą pamoką. Žinių patikrinimo dienomis pamokos yra lengvesnės, nėra atsiskaitymų. Kiekvienoje situacijoje vertiname aplinkybes. Jei mokiniai laiko matematikos bandomąjį egzaminą, o tą pačią dieną paskutinės dvi pamokos yra matematika, tai ar tikslinga yra tų pamokų metu gilintis į naują medžiagą? Geriau jau tegul pasidalina egzamino įspūdžiais, aptaria užduotis, klaidas“, – kalbėjo J. Račkauskienė.

„Baltijos“ gimnazijos vadovė mano, kad net ir bandomųjų egzaminų dieną mokiniams reikėtų mažinti krūvį ir palikti tik lengvesnių dalykų pamokas – dailės, muzikos.

„Mes turime palaikyti vaikus ir atkreipti dėmesį į tai, kad PUPP bandomieji egzaminai reikalingi ir jų rezultatai yra svarbūs,“ – įsitikinusi gimnazijos vadovė.

Savo komentarą, kaip bandomųjų PUPP egzaminų metu organizuojamas mokymas mokyklose, pateikė Švietimo mokslo ir sporto ministerija (ŠMSM).

Ministerija rašo, kad pagrindinio ugdymo pasiekimų patikrinimai (PUPP) vyksta įprastų pamokų laiku. Siekiant, kad nesusitrukdytų ugdymo procesas, mokiniams nėra suteikiama laisva diena.

„Pasitikrinimai suteikia daug informacijos patiems mokiniams, tėvams, kokios temos sekasi geriau, kur dar yra spragų ir reikia pasimokyti. Patikrinimus vykdo mokykla mokinių labui. Ir mokinius, ir tėvus mokykla turi iš anksto aiškiai informuoti, kad PUPP vyks įprastu pamokų laiku, po to mokiniai turės pamokas“, – komentuoja ŠMSM.

Ministerija taip pat akcentuoja, kad patikrinimai, kaip ir kontroliniai darbai ar kiti atsiskaitymai, reikalauja daugiau mokinio susikaupimo, įtempto mąstymo. Natūralu, kad mokiniai pajaučia nuovargį. Tačiau mokymosi krūvį galima nesunkiai pasireguliuoti pačioje mokykloje. Mokytojai, žinodami, kad mokiniai tomis dienomis dalyvauja PUPP, vesdami kitas pamokas gali į tai atsižvelgti.";https://www.delfi.lt/projektai/studijos/po-bandomuju-egzaminu-mokiniai-nebenori-eiti-i-pamokas-jau-kyla-nepasitenkinimas-120092917;2025
Pranešimą konferencijoje gali skaityti ir pirmos klasės moksleiviai: technologijų entuziastus trečią kartą subūrė „Informiko žinių forumas“;2025-03-14 10:20:00;"KTU Informatikos fakultetas (KTU IF) šiemet bendradarbiavo su „bit&Byte“ kūrybinių technologijų akademija ir įgyvendino trečiąją 1–8 kl. moksleivių IT konferenciją, kuri buvo didžiausia iš visų. Mokinių projektai apėmė platų technologijų ir tematikų spektrą: nuo žaidimų iki inžinerinių sprendimų, nuo Lietuvos regionų, istorijos ir kulinarijos pažinimo temų iki gamtosauginių, kibernetinio saugumo problemų ir dirbtinio intelekto (DI) įtakos pasauliui bei mūsų kasdienybei. O pranešimus mokytojams skaitė ne tik KTU IF dėstytojas Tomas Blažauskas, „bit&Byte“ mentorius Zigmantas Račkauskas, bet ir „Draugiško interneto” vadovas Liudas Mikalkevičius ir kiti kviestiniai lektoriai.

Pastarasis renginio dalyvis L. Mikalkevičius dalinosi, kad liko sužavėtas, kaip jau penktų klasių mokiniai programuoja ir integruoja DI, stebėjosi, kokius žaidimus, skaitmenines edukacines erdves (kurias patys norėtų matyti pamokose), augalų laistymo inovacijas mokiniai sukūrė.

Forumo sumanytoja, „bit&Byte“ kūrybinių technologijų akademija mentorių vadovė ir KTU IF alumnė Rimantė Grumadaitė pripažįsta, kad dalyvaujant tokiuose renginiuose labiausiai džiugina vaikų entuziazmas ir galimybė gerinti ne tik technologines žinias, bet ir viešąjį kalbėjimą, bendradarbiavimo įgūdžius, parodant vaikams pasaulį už mokyklos ribų.

„Vienas pagrindinių „Informiko žinių forumo“ išskirtinumų – tai, kad čia nesiekiama išrinkti „geriausio“ projekto ar „talentingiausios“ komandos. Vaikai dalyvauja be konkurencinio spaudimo, o jų projektai nėra vertinami balais. Vietoje to, dalyviai įsivertina patys – per skaitomus pranešimus uždarose grupėse, ten užduodamus kitų mokinių klausimus ir dalijimąsi patirtimi. Šis požiūris padeda jiems drąsiau pristatyti savo darbus, įveikti viešojo kalbėjimo baimes ir mokytis iš kitų dalyvių“, – įsitikinusi R. Grumadaitė.

Antrąkart „Informiko žinių forume“ dalyvaujanti „bit&Byte“ kūrybinių technologijų akademija vadovė Dovilė Dilienė tiki, kad verta prisidėti ir organizuoti šį renginį, ji dalinosi: „Šiemet renginys didesnis ir šventiškesnis, o labiausiai visada žavi neįtikėtinos mokinių idėjos. Žinoma, daugiausiai projektų sukurtų su „Scratch“, „CoSpaces“ edukacinėmis programavimo programomis, tačiau išsiskiria ir kitokie projektai, kaip programa pagrįsta DI skirta padėti žmonėms įveikti scenos baimę, su Pitonu suprogramuoti žaidimai Lietuvos pažinimui, edukaciniai pabėgimo kambariai virtualioje erdvėje ir pan.“



„Informiko žinių forumas“ išsiskiria unikaliu formatu, kuriame vienu metu septyniose erdvėse šiemet daugiau nei 170 dalyvių (mokytojų ir mokinių) aktyviai dalinosi patirtimi ir sėmėsi žinių. Mokiniai savo projektus pristatė dvejopai: uždarose mažesnėse grupėse mokiniai skaitė pranešimus ir dalijosi savo patirtimis, o stendiniuose pristatymuose parodos principu – visi dalyviai (mokytojai, mokiniai ir svečiai) galėjo išbandyti projektus, užduoti klausimus ir gyvai pabendrauti su jų autoriais.

Forumo organizatorė, KTU IF atsakinga už bendradarbiavimą su mokyklomis Neringa Kelpšaitė šypsodamasi sako, kad kartais prieš pristatymus mokytojai jaudinasi labiau nei moksleiviai. „Trečią kartą organizuodami konferenciją tik dar kartą įsitikinome, kad net ir pirmokai puikiai geba skaityti pranešimą apie savo projektą, papasakoti, kaip sekėsi jį kurti, kaip komandoje pasidalino darbus, kas už ką buvo atsakingas, kokie buvo iššūkiai. Mokiniai ne tik dalinasi gerąja patirtimi, bet ir užduoda klausimus kitoms komandoms, teikia siūlymus, pastebėjimus, o vieninteliai du suaugę forumo moderatoriai tik palaiko gerą nuotaiką, paskatina, padeda iš techninės pusės“, – renginio išskirtinumu dalijasi N. Kelpšaitė.

Ji taip pat pripažįsta, kad vaikai greitai perpranta, kad projektus pristatinėja tokio pačio amžiaus dalyviams, kurie susidūrė su panašiais iššūkiais ir atsipalaiduoja, šmaikštauja užduodami klausimus ir iš salės išeina spindinčiomis akimis, lekia su mokytojais dalintis įspūdžiais.

Kaip ir kasmet, forume dalyvauja jaunesnių klasių moksleiviai, o šiemet pirmos klasės komanda pirmąkart atkeliavo iš Druskininkų. „Pirmokėliai dar tik pradeda mokytis programavimo, mokytoja pergyveno, ar tiks konferencijai jų projektas, kuriame jie pasitelkė „Bee-Bot“ bitutes. Tačiau pasirengė žemėlapį, pridėjo Lietuvos pažinimo užduotėlių, vaikai pasiruošę drąsiai pasakojo apie savo projektą stendiniame pristatyme ir girdėjau ne vieną dalyvių pagyrą skirtą šiai komandai, o mokytoja dalinosi, kad mokiniai pilni emocijų ir įspūdžių po renginio.“

Gargždų „Minijos“ progimnazijos informatikos mokytoja ekspertė Raminta Birgėlienė, kuri „Informiko žinių forume“ kartu su moksleiviais dalyvauja jau trečią kartą, labiausiai vertina tai, kad renginys neskatina konkurencijos, o buria entuziastų bendruomenę. „Šis forumas unikalus tuo, kad ragina mokinius ne tik domėtis IT, bet ir praktiškai jas taikyti įvairiose srityse. Tai vieta, kur mokiniai gali parodyti savo kūrybiškumą, bendradarbiauti ir mokytis iš kitų. Be to, renginys suteikia puikią galimybę susipažinti su naujausiomis IT tendencijomis ir realiomis jų pritaikymo galimybėmis”, – įsitikinusi mokytoja.

R. Birgėlienė džiaugiasi, kad forumas suteikia daugybę galimybių tobulėti ne tik mokiniams, bet ir mokytojams: „Čia mes galime dalintis patirtimi, susipažinti su naujais mokymo metodais ir atrasti būdų, kaip dar labiau įtraukti informacines technologijas į ugdymo procesą. Čia susitinka bendraminčiai, siekiantys kurti inovatyvią švietimo ateitį.“

Forumą organizuojanti N. Kelpšaitė taip pat papildo, koks svarbus palaikymas ir komunikacija. „Šiemet pirmąkart nuosekliai nuo gruodžio mėnesio organizavome konsultacijas mokytojams, kurie ruošė mokinių komandas. Tai naudinga, nes renginio formatas nėra paprastai suprantamas, kartais ir ne pirmą kartą dalyvaujantiems būna kyla klausimų arba tiesiog trūksta padrąsinimo pabaigti projektą su mokiniais. Kasmet iškyla ir techninių iššūkių, kuriuos tik bendraujant su mokytojais, gali išspręsti. Pavyzdžiui, pamenu pernai renginio diena sutapo su aštuntokų pagrindinio ugdymo pasiekimų patikrinimu (PUPP), viena komanda neatvyko, kita – susiderino laikus tiek mokykloje, tiek pas mus, kad vėluos, bet dalyvaus. O šiemet, kad mokykla gautų autobusiuką atvykimui, leidome atvykti su dviem 5-8 kl. komandomis, vietoj pradinukų komandos.“ Abi renginio organizatorės N. Kelpšaitė ir R. Grumadaitė džiaugėsi, kad šiais metais mokytojai, kurie dalyvavo anksčiau, konsultacijų metu tiesiog dalinosi savo ir vaikų neišdildomais įspūdžiais po konferencijos ir po šio renginio džiaugėsi gausiomis mokytojų ir dalyvių padėkomis, kad galėjo dalyvauti. „Jaučiame, kad pasiekėme tai, ko norėjome labiausiai – suteikti mokytojams motyvacijos, naujų idėjų pamokoms, mokiniams padėti pajusti konferencijos ir universiteto atmosferą, ir kurti bendruomeniškumo jausmą”, – šypsosi N. Kelpšaitė.

Organizatoriai taip pat džiaugiasi, kad šio projekto idėja tiki ir verslas, todėl moksleiviai gali ne tik pabendrauti su įmonių atstovais, kurie jau dirba informacinių technologijų srityje, bet yra ir apdovanojami partnerių dovanomis.

Jau antri metai „Informiko žinių forumo“ idėją palaiko „Indeform“ vadovas Algirdas Noreika su savo komanda ir „Teltonika“ įmonė, kurių atstovai dalyvauja ir renginyje. ,,Teltonika“ vaikus apdovanojo Informiko keksiukais, kuriuos pagamino Jūratės Gulbinienės tortai. O šiemet renginys sulaukė ir papildomų rėmėjų: „KA-Ringas“ ir Baltijos technologijų institutas („BIT“), kurie pasirūpino, kad renginys būtų tikrašventė, o dovanos dalyviams – dar gausesnės.";https://www.delfi.lt/verslo-poziuris/naujienos/pranesima-konferencijoje-gali-skaityti-ir-pirmos-klases-moksleiviai-technologiju-entuziastus-trecia-karta-subure-informiko-ziniu-forumas-120092827;2025
PUPP ir VBE: ką svarbu žinoti tėvams ir mokiniams prieš lietuvių kalbos egzaminus?;2025-03-28 10:38:00;"Pagrindinio ugdymo pasiekimų patikrinimas (PUPP) nebeturi kalbėjimo dalies – egzaminą sudaro skaitymo, kalbos vartojimo ir rašymo užduotys. Skaitymo dalyje mokiniai analizuoja kelis tekstus: vieną grožinį ir bent vieną informacinio pobūdžio (straipsnį, mokslo populiarinimo tekstą, enciklopedinę informaciją). Kalbos vartojimo dalis tikrina gramatikos, skyrybos, morfologijos ir leksikos žinias. Rašymo užduotyje mokinys turi sukurti ne trumpesnį nei 200 žodžių tekstą – rašinį, esė, laišką ar dienoraštį.

Siekdami gero rezultato, dešimtokai turi gebėti analizuoti tekstus, suprasti jų struktūrą, tiksliai taikyti gramatines ir stilistines taisykles, vardija S. Pranckevičiūtė. Svarbu mokėti literatūros žanrus, menines raiškos priemones, kirčiavimą ir sintaksę. Jiems taip pat reikalingos stiprios rašybos žinios – suprasti visų kalbos dalių vartojimą, sakinių struktūrą, tinkamai vartoti linksnius bei neasmenuojamas veiksmažodžio formas.

„Laikantiems Lietuvių kalbos ir literatūros PUPP, dažnai yra sudėtinga su teksto suvokimu susijusi analizė bei literatūros žinių pritaikymas, t. y. istorinis bei kultūrinis kūrinio kontekstas, žanras, kūrinyje naudojamos meninės raiškos priemonės, kūrinių lyginimas ir t. t. Dėl šios priežasties svarbu pasikartoti jau išmoktas meninės raiškos priemones ir istorines epochas bei jų ypatumus ir, žinoma, daug skaityti – išmokti suvokti tekstą galima tik jį skaitant“, – pataria korepetitorė.

Valstybinis brandos egzaminas (VBE) dabar yra padalytas į dvi dalis: 11 klasėje vyksta kalbėjimo atsiskaitymas (sudarantis 30 proc. galutinio vertinimo), o 12 klasėje mokiniai atlieka rašymo užduotį (70 proc. galutinio vertinimo). Tokia struktūra palengvina pasiruošimą ir leidžia nuosekliau vertinti mokinių įgūdžius, teigia S. Pranckevičiūtė.

Rašymo užduotyje nebeliko tradicinių literatūrinio ir samprotavimo rašinių – juos pakeitė grožinio teksto interpretavimas ir probleminio klausimo svarstymas. Pirmuoju atveju svarbu atkreipti dėmesį į teksto žanrą, stilistiką ir kontekstą. Antruoju atveju mokiniai turi argumentuotai svarstyti pateiktą probleminį klausimą, remdamiesi kultūrine patirtimi.

Norintys gerai išlaikyti egzaminą dvyliktokai turi mokėti tikslingai skaityti tekstus, juos interpretuoti bei kritiškai analizuoti. Jie taip pat privalo suprasti literatūrines sroves, kūrinių istorinį kontekstą, autoriaus stilių ir tai tinkamai taikyti savo rašiniuose. Kalbos normų, citavimo taisyklių ir teksto struktūros laikymasis – taip pat esminiai vertinimo kriterijai.

Korepetitorė atkreipia dėmesį, kad dvyliktokai neretai rašo per ilgus sakinius, per daug komplikuoja argumentus ir taip paaukoja aiškumą: „Mokiniai dažnai pervertina ilgų sakinių efektyvumą ir nepakankamai dėmesio skiria aiškiai minčių raiškai. Paprastumas ir tikslumas gali lemti geresnį rezultatą“, – atkreipia dėmesį S. Pranckevičiūtė.

Problema, būdinga abiejų klasių mokiniams – skyrybos ir rašybos klaidos. Jos neretai padaromos dėl skubėjimo arba įpročio rašyti spontaniškai, neperžiūrint teksto. Tokios klaidos gali kainuoti brangiai, nes egzaminatoriai vertina tiek turinio logiką, tiek kalbos taisyklingumą.

Likę keli mėnesiai iki egzaminų – tai laikas, kurį galima išnaudoti efektyviai, sistemingai dirbant su silpnesnėmis sritimis, sako „Corepetitus“ lietuvių kalbos ir literatūros korepetitorė. Dešimtokams verta sutelkti dėmesį į teksto suvokimo pratybas, peržiūrėti pagrindinius literatūros terminus ir sustiprinti gramatikos žinias. Net nedideli kasdieniai pratimai gali padėti geriau suprasti tekstų struktūrą ir ugdyti analitinį mąstymą.

Dvyliktokams korepetitorė rekomenduoja praktikuoti rašymo įgūdžius: „Sistemingai rašant bent po vieną argumentuotą pastraipą per savaitę, paremtą Nacionalinės švietimo agentūros pateiktais pavyzdiniais klausimais, galima ne tik pagerinti savo rašymo kokybę, bet ir sumažinti egzaminų metu jaučiamą stresą.“

Egzaminai – tai ne tik akademinis išbandymas, bet ir emocinė patirtis. Per didelis stresas gali turėti neigiamą poveikį rezultatams, todėl tėvai gali padėti vaikams suvaldyti įtampą, sudarydami ramią mokymosi aplinką ir skatindami savarankiškumą. Jei mokiniui tam tikros temos kelia ypatingų sunkumų, verta apsvarstyti individualią pagalbą – korepetitoriai gali padėti sistemingai ruoštis egzaminui, užtikrinti, kad moksleivis suprastų visas svarbiausias temas ir gebėtų jas tinkamai pritaikyti.

„Svarbiausia – suprasti, kad egzaminas ir pasiruošimas jam yra ne baimės, o augimo ir tobulėjimo procesas“, – apibendrina S. Pranckevičiūtė.";https://www.delfi.lt/news/daily/lithuania/pupp-ir-vbe-ka-svarbu-zinoti-tevams-ir-mokiniams-pries-lietuviu-kalbos-egzaminus-120097202;2025
Pasiūlymas trumpinti mokslo metus užkūrė fantaziją: pasigirdo raginimų vaikus mokyti liepą;2025-04-12 15:23:00;;https://www.delfi.lt/news/daily/education/pasiulymas-trumpinti-mokslo-metus-uzkure-fantazija-pasigirdo-raginimu-vaikus-mokyti-liepa-120100350;2025
Dešimtokai ketvirtadienį pradeda laikyti PUPP, pirmasis – lietuvių kalbos patikrinimas;2025-05-08 07:06:00;"NŠA duomenimis, egzaminą laikys daugiau nei 28 tūkst. moksleivių.

PUPP prasideda lietuvių kalbos ir literatūros patikrinimu raštu. Jį sudaro dvi dalys: per pirmąją dešimtokai turi atlikti teksto suvokimo, kalbos pažinimo ir vartojimo užduotis, antroji dalis skirta teksto kūrimo užduočiai.

Iš viso patikrinimui skirtos 3 valandos. Lietuvių kalbos ir literatūros pasiekimų patikrinimas žodžiu organizuojamas mokyklos nuožiūra ugdymo proceso metu.

„Šiemet II gimnazijų klasių mokiniams lietuvių kalbos ir literatūros pasiekimų patikrinime nebeliko kalbėjimo dalies, o užduoties turinį sudaro teksto supratimas, kalbos vartojimas ir teksto kūrimas. Nepaisant to, kad užduotis šiek tiek skiriasi nuo ankstesnių metų, patikrinimo esmė išlieka ta pati – įsivertinti savo gebėjimus, o pajutus tam tikrose užduotyse žinių trūkumą, jas pagilinti ir įtvirtinti“, – pranešime cituojamas NŠA vadovas Simonas Šabanovas.

Pasak jo, šiemet regos sutrikimų turintiems moksleiviam dalis lietuvių kalbos ir literatūros PUPP užduoties bus pritaikyta suteikiant galimybę naudotis teksto įgarsinimo funkcija.

Gegužės 14 d. dešimtokai atliks matematikos PUPP, o dar virš 2 tūkst. tautinių mažumų (baltarusių, lenkų, rusų, vokiečių) gimtosios kalbos ir literatūros patikrinimą dešimtos klasės mokiniai laikys gegužės 19 d. PUPP vyks visiems mokiniams tuo pačiu laiku.

Tuo metu pakartotinė PUPP sesija vyks birželio 18–20 d.

Dešimtose klasėse ugdymo proceso pabaigoje organizuojamuose pasiekimų patikrinimuose dalyvauja visi mokiniai, kurie elektroniniu būdu juos laiko savo mokyklose. Užduotis moksleiviai turi atlikti savarankiškai neišeidami iš elektroninės testavimo sistemos lango, nesinaudodami jokia neleistina pagalba.";https://www.delfi.lt/news/daily/education/desimtokai-ketvirtadieni-pradeda-laikyti-pupp-pirmasis-lietuviu-kalbos-patikrinimas-120107766;2025
Paviešintos dešimtokų pasiekimų patikrinimo užduotys: pabandykite jas įveikti;2025-05-16 18:30:00;"2025 m. II gimnazijos (10) klasės lietuvių kalbos ir literatūros PUPP užduotį galite rasti čia.

2025 m. II gimnazijos (10) klasės matematikos PUPP užduotį galite rasti čia.

Gegužę įvyko privalomieji lietuvių kalbos ir literatūros, matematikos ir gimtosios kalbos (baltarusių, lenkų, rusų, vokiečių) pagrindinio ugdymo pasiekimų patikrinimai (PUPP). Per lietuvių kalbos patikrinimą dešimtokai (gimnazijos antrokai) analizavo Antano Vaičiulaičio ir Tomo Venclovos tekstus, turėjo atlikti gramatikos testą.";https://www.delfi.lt/news/daily/education/paviesintos-desimtoku-pasiekimu-patikrinimo-uzduotys-pabandykite-jas-iveikti-120110363;2025
NŠA: matematikos ir lietuvių kalbos PUPP rezultatai turėtų paaiškėti birželio pradžioje;2025-05-17 09:25:00;"„Lietuvių kalbos ir literatūros PUPP praėjo sklandžiai. Rezultatus planuojame skelbti birželio pradžioje. Vertinimo procesas ilgesnis, nes viena užduoties dalių – rašinys – vertinama mokytojų“, – Eltai atsiųstame atsakyme teigė NŠA atstovė Jurgita Kažukauskaitė-Sarnickienė.

„Įprastai kartu skelbiame ir lietuvių, ir matematikos PUPP rezultatus. Mokiniai, atlikę užduotį, matys, kiek taškų surinko. Tai preliminarus rezultatas“, – pridūrė ji.

ELTA primena, kad trečiadienį dešimtokai laikė matematikos PUPP. Lietuvių kalbos ir literatūros patikrinimai vyko savaite anksčiau, o kitą savaitę bus vykdomas tautinių mažumų – baltarusių, lenkų, rusų, vokiečių – gimtosios kalbos ir literatūros PUPP.";https://www.delfi.lt/news/daily/education/nsa-matematikos-ir-lietuviu-kalbos-pupp-rezultatai-turetu-paaisketi-birzelio-pradzioje-120110401;2025
Pirmadienį – tautinių mažumų gimtosios kalbos PUPP;2025-05-19 06:26:00;"Tautinių mažumų gimtosios kalbos ir literatūros patikrinimas elektroniniu būdu visiems mokiniams vyks tuo pačiu laiku. Kiekvienam mokiniui bus skirtas prie interneto prijungtas kompiuteris su elektronine užduočių sistema.

Dešimtose klasėse ugdymo proceso pabaigoje organizuojamuose pasiekimų patikrinimuose dalyvauja visi mokiniai, kurie elektroniniu būdu juos laiko savo mokyklose. Užduotis moksleiviai turi atlikti savarankiškai neišeidami iš elektroninės testavimo sistemos lango, nesinaudodami jokia neleistina pagalba.

ELTA primena, kad gegužės 8 dieną per 28 tūkst. dešimtokų laikė lietuvių kalbos ir literatūros PUPP, praėjusį trečiadienį – apie 25 tūkst. dešimtokų įsivertino matematikos žinias.";https://www.delfi.lt/news/daily/education/pirmadieni-tautiniu-mazumu-gimtosios-kalbos-pupp-120110677;2025
Matematikos mokytojas kreipėsi į ministeriją: kurį laiką net nežinojau, kaip reaguoti;2025-05-21 20:05:00;"„Įvyko 10 klasės matematikos patikrinimas (PUPP).

Peržvelgęs 10 klasės PUPP užduotis, kurį laiką net nežinojau, kaip reaguoti – nuo noro viešai keiktis iki noro apie tai išvis nieko nekalbėti ir apsimesti, kad šio patikrinimo net nebuvo. Visgi kitais metais ir mano vaikui teks patirti šį „malonumą“, todėl nusprendžiau palaukti kelias dienas, suvirškinti įspūdžius ir tik tada parašyti savo nuomonę.

Mano pastebėjimai:

◉ Likus savaitei iki PUPP, NŠA surengė „mokymus“, kuriuose dar kartą buvo išspręstos bandomojo PUPP užduotys. Jau tada keistai nuskambėjo pastaba, kad vaikams reikėtų labai gerai išmokti spręsti būtent šio patikrinimo užduotis.

◉ Norint išlaikyti PUPP, reikėjo surinkti 17 taškų iš 50 galimų. Ir koks „netikėtas“ sutapimas – PUPP patikrinime lygiai 17 taškų buvo galima surinkti sprendžiant užduotis, kurios žodis į žodį sutampa su bandomojo patikrinimo užduotimis! Skiriasi tik pradiniai duomenys. Mokiniai, norėdami išlaikyti PUPP, turėjo tik išmokti bandomojo patikrinimo paprasčiausių užduočių sprendimus ir juos atkartoti. 2, 4, 5, 7, 8, 11, 16 ir 26 PUPP užduotys žodis į žodį sutampa su bandomojo egzamino užduotimis (iš viso 17 taškų). 17, 24, 25 ir 28 užduotys vos vos skiriasi, bet jų sprendimai identiški bandomojo PUPP atitinkamoms užduotims (dar 6 taškai).

◉ Daugelį užduočių buvo galima atlikti vien naudojant skaičiuotuvą arba tiesiog atmetimo būdu, atmetant akivaizdžiai neteisingus atsakymus.

◉ 26-oji, statistikos užduotis, kurioje reikėjo „nustatyti“ regresinės tiesės koeficientų ženklus, yra įrodymas, kad šią užduotį kūrė žmonės, niekada gyvenime nesusidūrę su statistika.

◉ 7-oje ir 8-oje užduotyse pateikiamas sprendimo būdas ir prašoma tik į duotą formulę įrašyti skaičius. Vaikams nereikėjo sugalvoti sprendimo – tereikėjo iš grafiko nurašyti duomenis į duotus langelius.

Galima dar daug rašyti apie užduočių formuluotes, nevienareikšmiškas sąlygas, kurių taip pat buvo, bet tai – smulkmenos palyginti su tuo, kad mums yra meluojama apie tai, jog vaikai per matematikos pamokas mokosi mąstymo, loginių uždavinių sprendimo ir uždavinių sprendimo strategijų. Jie per pamokas turi ruoštis šiam bukam Nacionalinė švietimo agentūra sukurtam patikrinimui, ir situacija vis prastėja“, – tikino jis.

„Delfi“ primena, kad NŠA anksčiau informavo, kad matematikos PUPP nuo šių metų rengiama remiantis tik 9–10 klasių mokymo(si) turiniu, neįtraukiant ugdymo procese nenagrinėto mokymo(si) turinio.

Užduotis daugumai dešimtokų bus pažįstama, nes, kaip ir ankstesniais metais, jie turėjo galimybę dalyvauti bandomajame matematikos pasiekimų pasitikrinime. Šiemet jame dalyvavo per 25 tūkst. mokinių.

Be to, siekdama padėti pasiruošti artėjančiam matematikos PUPP, NŠA organizavo nuotolinę konsultaciją II gimnazijos klasės mokiniams, kurios metu aptarė, ką būtina žinoti ir kokius uždavinius būtina mokėti spręsti.";https://www.delfi.lt/news/daily/education/matematikos-mokytojas-kreipesi-i-ministerija-kuri-laika-net-nezinojau-kaip-reaguoti-120111585;2025
Vilnietė pasibaisėjo, kas vyksta dukters mokykloje: pusę klasės meta lauk;2025-06-28 10:48:00;Pasak su „Delfi“ susisiekusios moters, jai kilo daug klausimų dėl mokyklos veiksmų, kurią iki šiol lankė jos dukra.;https://www.delfi.lt/news/daily/education/vilniete-pasibaisejo-kas-vyksta-dukters-mokykloje-puse-klases-meta-lauk-120121276;2025
Mokytoja nusprendė netylėti: profesinių mokyklų mokiniai paliekami „už borto“;2025-07-14 08:53:00;"Lietuvos strateginiuose dokumentuose – Profesinio orientavimo strategijoje, Nacionalinėje profesinio orientavimo švietimo programoje, leidiniuose apie Profesinio mokymo įstaigų mokytojus ir vadovus, Profesinį mokymą Lietuvoje – ne kartą pabrėžiama profesinio mokymo svarba. Valstybė deklaruoja siekį skatinti mokinius rinktis šį ugdymo kelią kaip lygiavertę alternatyvą akademiniam. Bet realybėje – profesinių mokyklų mokiniai vis dar stumiami į švietimo paraštes.

Kas ateina į profesines mokyklas? Dirbu lietuvių kalbos mokytoja vienoje jų ir puikiai pažįstu šiuos vaikus. Dalis jų į mokyklą ateina su labai silpnu pagrindinio ugdymo bagažu – dauguma net neišlaikę pasiekimų patikrinimo egzaminų. Daugelis – iš nepalankios socialinės-ekonominės aplinkos: tai vaikai, kurių tėvai neturi galimybių pasirūpinti korepetitoriais ar papildomais mokymais.

Tai mokiniai, kurie per pamokas ar po jų skuba į darbus, kad prisidurtų šeimai arba išgyventų patys. Tai jaunuoliai, kurių tėvams dažnai tiesiog nerūpi jų mokymasis. Tai jaunuoliai, turintys specialiųjų ugdymosi poreikių, stokojantys motyvacijos, savivertės, kartais – net bazinio pasitikėjimo, kad jiems apskritai verta mokytis. Ir vis dėlto jie stengiasi. Jie bando. Jie eina į pamokas. Jie nori bent jau brandos atestato. Iki šiol tai buvo įmanoma.

Iki 2024 metų profesinių mokyklų mokiniai turėjo galimybę gauti brandos atestatą laikydami mokyklinius brandos egzaminus – lietuvių kalbos ir literatūros bei technologijų. Tačiau šiemet ši galimybė jiems buvo atimta. Nuo šiol, norint gauti brandos atestatą, būtina išlaikyti valstybinį lietuvių kalbos ir literatūros egzaminą bei dar vieną pasirinktą valstybinį egzaminą.

Deja, daugeliui šių mokinių – net ir tiems, kurie mokosi B lygiu – tai tampa neįveikiama kliūtimi. Ne todėl, kad jie tinginiai ar neverti, o todėl, kad jų starto pozicijos buvo gerokai silpnesnės nei gimnazistų: jie neturėjo tokių pačių išteklių, palaikymo, galimybių.

Žiniasklaidoje švietimo formuotojai džiugiai skelbia, kad išpopuliarėjo fizikos, biologijos, geografijos ir kiti egzaminai... Tačiau tiesa yra ta, kad šie egzaminai „išpopuliarėjo“ ne dėl nuoširdaus mokinių susidomėjimo – o todėl, kad jiems paprasčiausiai nebeliko kitos išeities, kaip tik rinktis vieną iš minėtų.

Valstybės pažadai tapo spąstais. Iš vienos pusės – kviečiame vaikus rinktis profesinį mokymą, iš kitos – atimame galimybę įgyti brandos atestatą. Ir taip užkertame kelią tolesniam mokymuisi, karjerai, o dažnai – net ir galimybei įgyti profesiją. Daugelyje profesinio mokymo programų vidurinis išsilavinimas yra būtinas. Jei vaikas neišlaiko egzaminų – jis lieka niekur: be brandos atestato, galbūt,ir be kvalifikacijos, be išeities. Be ateities.

Ir dar – šių metų brandos egzaminų „vinis“ – technologiniai trikdžiai, dėl kurių visiems valstybinių egzaminų laikytojams buvo automatiškai pridėta po 10 taškų. Visų, išskyrus lietuvių kalbos ir literatūros egzaminą. B lygio lietuvių kalbos ir literatūros egzaminą dažniausiai renkasi silpnesni mokiniai, tarp jų – ir mūsų profesinių mokyklų abiturientai. Tai buvo jų vienintelis šansas. Ir jie jo neteko. Kodėl jiems NE? Kodėl ši „dovana“ buvo skirta visiems, bet ne šį egzaminą laikiusiems?

O dabar pažvelkime į ateitį. Jei situacija nesikeis, į profesines mokyklas tiesiog nebebus kam ateiti. Juk be brandos atestato – kelias į daugumą profesijų bus užvertas. Kas bus pasiūlyta baigusiems vidurinio ugdymo programą, bet neįgijusiems išsilavinimo? Mokytis tik pagrindinį išsilavinimą turinčių mokinių gretose? Ar to siekia mūsų švietimo politika?

Šiandien jau nebegaliu tylėti. Nes matau šiuos vaikus kasdien. Matau, kaip jie stengiasi, kovoja su aplinkybėmis, kurių patys nesirinko. Matau, kaip jie praranda viltį. Ir klausiu: ar jie tikrai neverti mūsų dėmesio? Ar jų gyvenimai mažiau svarbūs nei tų, kurie mokosi gimnazijose?

Jei švietimas turi būti teisingas, jis turi būti teisingas visiems. O šiandien jis teisingas daliai...

Vienos Lietuvos profesinės mokyklos mokytoja lituanistė

Norite išsakyti savo nuomonę? Rašykite el. paštu pilieciai@delfi.lt!";https://www.delfi.lt/kartu/ka-manai/mokytoja-nusprende-netyleti-profesiniu-mokyklu-mokiniai-paliekami-uz-borto-120125649;2025
ISM rektorius Dalius Misiūnas: paprastai kalbant, čia yra absurdas;2025-07-27 20:48:00;"Atliepdamas diskusijas, kilusias po premjero Gintauto Palucko pareiškimo, kad be Švietimo, mokslo ir sporto ministerijos sprendimo pridėti po 10 taškų prie egzaminų rezultatų, visa šita mokyklų absolventų karta eitų studijuoti į profesines mokyklas, rektorius atsiduso, kad politikams apskritai sunku suprasti apie darbą. Jie kitoje sistemoje gyvena.

„Jiems iš esmės nėra lengva suprasti, kad yra profesijos, kuriose darbu žmonės uždirba pinigus. Tas dalykas keičiasi. Kaip apskritai keičiasi žmonių požiūris? Jie mato pavyzdžius. Kai žmonės mato, kad pas juos atvažiuoja santechnikas su nauju automobiliu, kad jis yra gražiai apsirengęs, kad jis pasakoja, kad jis buvo atostogų, tada jis pradeda galvoti, kad „aha, reiškia, tas žmogus turi pajamų“. Tada jis pažiūri, kiek jis sumoka už tą paslaugą, ir supranta, kad tas žmogus turi nemažai pajamų. Ir ilgainiui tas požiūris pasikeis“, – įsitikinęs D. Misiūnas.

„Delfi“ interviu su ISM rektoriumi – ir apie karščiausias temas: egzaminus ir jų vertinimus, esminius klausimus, į kuriuos šiuolaikiniame pasaulyje turėtų sau atsakyti universitetai, bendrąjį ugdymą, matematiką ir tai, ko svarbu nepamiršti šiuolaikiniams tėvams, kurie nori savo vaikams gero.



Sakyčiau, kad tai yra kažkokia nesibaigianti trumpalaikio mąstymo ir matymo krizė. Švietimas visų lūpose yra prioritetas jau daug metų. Bet darbuose sunku pamatyti tą prioritetą, ypač jeigu kalbame apie rezultatus. Tokia reakcija, kokia buvo su tais balais į egzamino rezultatus, yra gaisrų gesinimas – susidūrėme su problema, ją bandome staigiai spręsti, šalindami ligos simptomus, bet jokiu būdu tai nesukuria vertės, kad ateityje tas nepasikartotų.

Akivaizdu, kad švietime yra daugiau problemų. Tas epizodas yra toks gal labiau aštrus ir visiems suprantamas, bet po to vykusi diskusija parodė dar keletą, mano galva, panašaus lygio opių problemų. Pirma yra profesinio ugdymo vieta ir prestižas, požiūris į jį. Antra yra aukštųjų mokyklų kokybė ir tai, kaip aukštasis mokslas yra prieinamas visiems, bet ne gerąja ta žodžio prasme, o apie tai, kad bet kas gali gauti diplomą.

O kalbant apie tą gaisrą, kuris užsidegė, nebuvo labai gero būdo jį spręsti. Bet, kalbant apie tai, kas buvo padaryta, yra su tuo akivaizdžių problemų. Pavyzdžiui, dešimties balų pridėjimas visiems, bet ne tiems, kurie jau ir taip 100 (arba daugiau nei 91) balų gavo. Tai irgi parodo, kad apie tą dalį žmonių nebuvo pagalvota. Jie turbūt nesijaučia laimėję šitoje situacijoje, ir gal net, atvirkščiai, jaučia tam tikrą nuoskaudą arba bent jau nesidžiaugia.

Iš kitos pusės, turėti tūkstančius šimtukininkų nerodo, kad staiga visi tapome protingesni, o rodo tai, kad tiesiog sistema buvo manipuliuojama.

Jei kalbėtume apie ISM universitetą, tai taip jau atsitiko, kad šiemet esame vienintelis universitetas Lietuvoje, kuris taiko minimalų konkursinį balą. Prieš keletą metų ministerija liepdavo visiems jį taikyti. Buvo toks skaičius – 5,4 balo. Po to buvo pakeisti įstatymai, ir šiuo metu, pagal įstatymą, universitetai neprivalo taikyti balo.



Jis vis tiek yra, nes žmogus turi gauti atestatą. Bet dabartinėje sistemoje 5,4 balo, kuris buvo prieš kelis metus, šiandien jau gali būti apie 3 balus. Dabar visi universitetai Lietuvoje, išskyrus vieną, tai yra ISM, taiko 3 kaip praeinamąjį balą.

Sakyti, kad toks egzaminų rezultato manipuliavimas kažkaip atidaro plačiau duris įstoti į universitetą, yra tiesa tik iš dalies, nes universitetai ir šiaip, atvirai kalbant, yra labai plačiai atidarę. Įsivaizduokite, jeigu žmogus, kuris turi 3 (turimas mintyje konkursinis balas – „Delfi“), tai jis jau gali įstoti į valstybinį universitetą, ir, turėdamas apie 5, jis jau gali gauti nemokamą išsilavinimą. Paprastai kalbant, čia yra absurdas.

Kodėl taip atsitiko? Universitetams tiesiog trūksta studentų, jie nori pajamų, ir atitinkamai atidarinėja tas duris. Tuo metu ISM yra kitoks, nes jis nėra finansuojamas iš valstybės. Mes tą balą įsivedame, ir turime jį 5,5, kas irgi nėra labai jau įspūdingai didelis balas, bet, lyginant su 3, jis yra beveik dvigubai didesnis.

Tą nusprendėme daryti tik tam, kad galėtume valdyti kokybę. Nes, kuomet universitetas prisiima studentus, kurie turi 3 arba 4 konkursinį balą, tie žmonės sėdi toje pačioje auditorijoje su žmonėmis, kurie gavo šimtukus iš egzaminų, ir dėstytojas, paprastai kalbant, taikosi, geriausiu atveju, prie auditorijos vidurkio, o kartais – ir prie tų prastesnių, kad juos kažkaip ištemptų. Bet aišku, kad tas bendrai kokybės neprideda. Mūsų sprendimas buvo išlaikyti kartelę, neskriausti tų, kurie gerai mokosi, ir nedaryti meškos paslaugos tiems, kurie prastai mokosi.



Aukštasis mokslas todėl yra aukštasis, kad jis nėra kiekvienam. Pas mus čia, Lietuvoje, kažkaip taip yra, net premjeras pakomentuoja, kad „žiūrėkit, tai, ką jie, turėjo eiti į proftechninę?“. Čia jau – iš vaikystės trauma, kad mes visi užaugome tame pasaulyje, kad „jeigu jau esi visiškai nieko vertas, tai eik į profkę mokytis“. Tuo metu, jeigu žiūrėtume iš ekonomikos pusės, tai dabar žmonės, kurie turi profesiją, amatą, ekonomikoje yra reikalingi. Tą akivaizdžiai parodo jų uždarbis ir paklausa.

Tuo metu žmogus, kuris vos baigia mokyklą ir dėl kažkokių įsitikinimų arba socialinio stereotipo įstojo ir kažkaip sugebėjo baigti aukštąjį, darbo rinkoje nėra paklausus. Jis tada arba turi galimybę dar kartą išmokti dirbti ir kažkaip išgyventi, arba jo atlyginimas bus mažesnis už santechniko, mechaniko arba elektriko. Čia yra kaip tame anekdote, kur darbo pokalbyje sako: „ką jūs mokate dirbti?“. O atsakymas yra: „aš baigęs, ir čia yra viskas, ką aš moku“. Tas žmogus gal jausis, kad „o, aš turiu aukštąjį diplomą“, bet jis realiai bus praradęs trejus ar ketverius metus laiko ir startuos nuo to paties nulinio taško.

Daliai jų tikrai labiau apsimoka išmokti amato ir taip užsitikrinti sau padorų gyvenimą, negu imituoti studijas. Tokiu atveju vieni imituoja, kad moko aukštojo mokslo, kiti – kad mokosi aukštojo mokslo. Nes kai valstybinis universitetas priima, tai jis jau nenori to žmogaus paleisti, nes tada pinigai nutrūksta, tai, aišku, kad visi yra tempiami už ausų, kad tik baigtų. O baigę nelabai žino, ką jie ten išmoko ir kaip tą darbą dirbti, ateina ir nuo nulio viską pradeda mokytis. Gaunasi toks brangus užsiėmimas, nes valstybė už visa tai moka. Ir universitetų tinklo išlaikymas yra tikrai nepigus reikalas.

Akivaizdu, kad universitetų tinklas yra per didelis. Kaip ir mokyklų tinklas yra per didelis regionuose ir per mažas centruose, taip ir su universitetais yra ta pati problema. Studentų sumažėjo dvigubai. Universitetų visai nesumažėjo. Jų yra per daug, bet kadangi tai yra darbo vietos, pajamos ir kažkieno gyvenimai, tai taip ir gaunasi, kad ta sistema saugo save ir bando visomis įmanomomis priemonėmis save išlaikyti. Tą daro arba nuleisdami kartelę, arba priimdami labai daug užsienio studentų, kurie irgi ne visada aišku, ką jie čia veikia ir veiks. O, galų gale, didžiąją dalį tų pinigų sumokame mes, mokesčių mokėtojai. Ir tai yra šimtai milijonų eurų per metus.



Galbūt mes dar stereotipiškai įsivaizduojame, kad švietimo sistema yra prasta ir dėl to pigi. Bet ji nėra pigi. Ji prasta, tas yra faktas, bet ji nėra pigi. Ji brangsta kasmet, nes esminė dedamoji joje yra darbo užmokestis. O darbo užmokestis Lietuvoje kyla 10 proc. arba daugiau kasmet. Atitinkamai jis kyla visoms grupėms. Tiek mokytojų, tiek universiteto dėstytojų algos auga daug greičiau nei šalies vidurkis. Tai reiškia, kad sistemai išlaikyti reikia vis daugiau pinigų.

Klausimas tikslus ir geras, tik nėra paprasto ir lengvo atsakymo, kaip, beje, ir apskritai su visu švietimu, kas yra kompleksinė sistema, dėl to čia problemų nėra taip lengva išspręsti vienu ar kitu smūgiu jai. Pirmas dalykas: turėtume suprasti, kad čia komentavo ne premjeras. Komentavo žmogus, kuriam yra 45 metai, kuris užaugo tokioje aplinkoje, kur buvo tokie stereotipai. Profesionalumo tame komentare buvo nulis. Tai buvo grynai emocinis žmogaus komentaras.



Antra, politikams apskritai sunku suprasti apie darbą. Jie kitoje sistemoje gyvena. Jiems iš esmės nėra lengva suprasti, kad yra profesijos, kuriose darbu žmonės uždirba pinigus. Tas dalykas keičiasi. Kaip apskritai keičiasi žmonių požiūris? Jie mato pavyzdžius. Kai žmonės mato, kad pas juos atvažiuoja santechnikas su nauju automobiliu, kad jis yra gražiai apsirengęs, kad jis pasakoja, kad jis buvo atostogų, tada jis pradeda galvoti, kad „aha, reiškia, tas žmogus turi pajamų“. Tada jis pažiūri, kiek jis sumoka už tą paslaugą, ir supranta, kad tas žmogus turi nemažai pajamų. Ir ilgainiui tas požiūris pasikeis.

Yra nenaudinga sistema, kurioje visi siekia aukštojo mokslo diplomo, kuris tam žmogui yra vertas labai mažai, bet brangiai kainuoja valstybei, nes valstybė tuo pat metu stengiasi didžiajai daliai žmonių garantuoti nemokamą aukštąjį išsilavinimą. Tas sukuria perteklių žmonių, kurie turi jiems mažai vertą diplomą, ir trūkumą tų, kurie moka dirbti konkrečius darbus paslaugų srityje, kur, pajuokaujant, „ChatGPT nepakeis santechniko. (…)

Valstybė galėtų pasakyti: „tai yra mūsų strategija, kad į profesines mokyklas eitų ne 20 proc., o, kaip Vakarų Europoje, 50–70 proc.“, ir tada atitinkamai formuoti tą politiką. Tada tas balansas būtų teisingesnis, nes dabar jis yra labai nesveikas. Sistemos yra atitrūkę, ekonomika sukasi savo ritmu, o švietimo sistema – savo. Ir, labai supaprastinant, gaunasi taip, kad švietimo sistema veikia dėl savęs. Ji yra tokia didelė ir išaugusi, kad ji veikia pagrinde savęs palaikymo režimu. O ekonomika tvarkosi savo problemas savais būdais. Pavyzdys būtų, kai ukrainiečių ir baltarusių imigracija iš dalies susitvarkėme tiek IT, tiek paprastųjų darbų darbininkų klausimą.

Taip, nes tai sukuria prielaidas, kad anksčiau įvyks apsisprendimai ir pasirinkimai. Kuo anksčiau įgysi profesiją, tuo daugiau vertės sukursi ir sau, ir ekonomikai. Aišku, kad toks ankstesnio slenksčio įvedimas sukuria prielaidas, kad balansas, apie kurį kalbėjau, šiek tiek taisysis, tai yra, daugiau žmonių pasirinks įgyti profesiją, ir anksčiau tai padarys, vietoje to, kad lauktų, bandytų ir dar kažkaip tikėtųsi.

Manau, kad tai yra neišvengiama, nes akivaizdu, kad patys universitetai to nedaro. Jie juda priešinga kryptimi. Tas jų judėjimas yra pagrinde padiktuotas noro susirinkti daugiau pinigų ir išlaikyti „status quo“ tinklo. Niekas nenori būti uždarytas, dėl to visi visomis pastangomis deda energiją, kad išsilaikytų. Tik bendras pasakymas, kad taip negalima, turi būti apatinis slenkstis, aukštesnis negu tie 3 balai. Ar grįžti prie 5,4, ar tai būtų 5 ar 6 balai, nėra taip svarbu, bet akivaizdu, patys universitetai to nedaro ir nedarys.



Tai yra vienas žingsnis, kuris galbūt tą balansą atstatinėtų. Bet esminė problema išlieka, kad tiesiog yra per daug universitetų, kurie iš esmės dirba dėl savęs, kad išsilaikytų sistemoje. Kažkas iš išorės turi pasakyti, kad jų turi būti mažiau, ir padaryti tą „žiaurų“ žingsnį (jis būtų geras ekonomikai ir šaliai, bet blogas vienam ar kitam universitetui). Tą padarius, tada jau ir stojimo kartelės klausimas nebūtų toks skaudus. Dingtų ta problema, kad mes turime dideles mašinas, kurias turime išlaikyti. Turėtume jų mažiau ir mažesnių. Tada ir balansas sveikesnis rastųsi.

Šioje vietoje svarbūs du sprendimai – ne tik balo įvedimas, bet ir tinklo peržiūra. Kadangi valstybė išlaiko universitetų tinklą, tai aš manau, kad čia jos darbas ir pareiga tą tinklą optimizuoti, nelaikyti jo perteklinio.

Kas man ateina į galvą kaip pirmas prioritetas, tai – atsakyti sau: kokia yra misija? Arba: kaip matuojame savo sukuriamą vertę? Čia yra nemažai klaidžiojimo. Galbūt kartais net vengiama galvoti apie tai, kokią misiją šiame pasaulyje atliekame? Tai automatiškai privers atsakyti į klausimą: o kaip matuojame kokybę?

Universitetui tai gali būti susieta su valstybės strategija, kad „mes padedame valstybei įgyvendinti strategiją, ruošdami tam tikrus specialistus“. Tas gali būti valstybės strategijos dalis – kelti pridėtinę vertę, kas man asmeniškai labai patiktų. Kad augtume kaip ekonomika, turime didinti produktyvumą. Tai reiškia, kad turime daryti dalykus, kurie yra gudresni, išmanesni. Tam reikia, kad taptume protingesniais.

Tada jau Lietuvos aukštojo mokslo sistema turi konkuruoti tarptautiniame lygyje, pavyzdžiui, pagal tyrimus. Šitas teoriškai skamba gražiai, bet, manau, kad praktiškai neįmanoma, nes dabar nei vienas Lietuvos universitetas nėra matomas tarptautiniu mastu. Viskas yra labai lokalu. Neturime savo universitetų nei 100-tuke, nei 300-tuke pasaulio universitetų. Esame 400+ vietose su savo geriausiomis pozicijomis. Bus sunku tą pasiekti.

Tuomet grįžtame prie pirmo, kad aukštasis mokslas turi padėti valstybei užsitikrinti tą kompetenciją, kurios jai reikia ateityje. Kaip jau sakiau, jei dabar tos sistemos veikia kaip atskiros – švietimas veikia sau, ekonomika – sau. Tai reiškia, kad mums reikia sujungti tas sistemas. Tai reiškia, kad universitetui reikia atsakyti į klausimą: kaip aš padedu ir kaip aš dalyvauju ekonomikoje? Ar aš suprantu, kokių kompetencijų reikės už ketverių–penkerių metų, kiek užtrunka studijos? Ir ką aš darau, kad tai įgyvendinčiau, kad paruoščiau tuos žmones?

Visi suprantame, kad kažką kitą išmokytum kažko apie ateitį, turi to pats išmokti. Čia yra didžiuli problema ne tik universitetuose, bet ir mokyklose. Tie žmonės, kurie moko, jie nespėja pasivyti progreso, kuris vyksta. Jie dėl to nekalti, tiesiog viskas keičiasi greitai. Jie yra stipriai užsiėmę tuo, ką daro, taip, kaip darė anksčiau. Visi yra labai pavargę, o laiko pagalvoti apie ateitį ir jai pasiruošti tiesiog nelieka.



Esminis egzistencinis klausimas yra: ar aš suprantu, koks aš, kaip universitetas, turėsiu būti ateityje? Ir ar aš kažką dėl to darau? Man atrodo, kad, bendrai paėmus, dar esame daugiau linkę galvoti apie tai, kaip išlaikyti praeitį.

Tiksliai pasakyti, kas bus, nėra įmanoma, bet prognozuoti tikrai įmanoma. Retoriškai galėčiau paklausti: kas kitas yra geresnėje pozicijoje spėlioti apie ateitį negu mokslas? Didžioji dalis tos ateities juk ir gimsta iš mokslo. Bet esmė, kas yra kitaip, negu matėme praeityje, kad, jeigu imtume tą patį Jūsų minėtą dirbtinį intelektą, dabar visas progresas gimsta versluose. Mes nekalbame apie tai, kad ChatGPT išrado Oksfordo universitetas. ChatGPT išrado „OpenAI“, kas yra įmonė. Pats geriausias protas, kas dirba su dirbtiniu intelektu, yra versluose. Jeigu paimtume mokslinius straipsnius apie dirbtinį intelektą, jų visų autorystė yra versluose. Tada progresyvūs universitetai pasiskaito, ką verslas daro, ir bando kažkaip pasivyti.



Grįžtant prie klausimo, vienas iš būdų spėlioti apie ateitį yra žiūrėti, kur tą daro progresyviausi verslai, ir artėti prie jų. Grįžtu prie savo pavyzdžio: esame privatus universitetas, turime būti labai guvūs, kad išgyventume. Tai, ką mes darome? Einame prie verslų ir sakome: „padėkite mums suprasti, ką jūs darote. Papasakokite, kaip jūs galvojate apie ateitį.“ Ir iš to susidarome vaizdą, kur reikia orientuotis.

Kai kalbame apie neapibrėžtumą, galime sakyti, kad taip, niekas neaišku. Bet, jeigu nusiraminus pasižiūri: o kokios yra kelios pagrindinės tendencijos? Tai žinome, kokios tos tendencijos yra. Dirbtinis intelektas yra tendencija numeris vienas. Jeigu to nedarai universitete, reiškia, tu nebandai pataikyti į ateitį.

Taip, jau gal dveji metai turime tvarką, kuri sako, kad „nebandyk savo darbo pakeisti dirbtiniu intelektu, bet naudok jį tam, ką pagerintum savo darbą“. Paprastai kalbant, negali parašyti magistrinio darbo su ChatGPT, bet, jeigu darai tyrimą, analizuoji literatūrą arba dar kažką ir to proceso metu sau nori padėti naudodamas šitą įrankį, tai valio, labai gerai. (…)

2018 ar 2017 m. buvo toks šūkis: „padarykime mokytoją prestižine profesija.“ Dar dabar kartais iš to pasišaipome. Bet aš manau, kad pati idėja buvo labai gera, tik įgyvendinimas, kaip dažnai būna, neidealus. Nors ir tai kažkiek pajudinome situaciją.

Čia yra apie mokinius ir mokytojus. Esu aplankęs daug gimnazijų, kadangi susitikinėjame su būsimais studentais ir direktoriais, mokytojais. Čia yra toks „paprastas“ algoritmas, kad turime pradėti pirmiausia rūpintis mokytoju, kuris pasirūpins mokiniais.



Kaip mes turime rūpintis mokytoju? Tai – duoti jam geras sąlygas, kur mes, mano nuomone, labai neblogai judame ta kryptimi, ir gal net esame arti geros situacijos, kalbu apie atlyginimus. Antra dimensija – sukurti aplinką. Kas yra apie remontus, renovacijas ir įrangą, visko yra per akis, ir dažnai per daug. Taip jau kartais suvokiama, kad daiktų prisipirkti reiškia išspręsti problemą. Visi supratome, kad taip neveikia, bet to yra.

Toliau yra mokyklų vadovai, kur dar yra problema. Didžioji dalis jų dar netraktuoja savęs kaip vadovų, o daugiau kaip mokytojus, kurie gavo administracines pareigas. Vadovų kompetencija dar yra silpna vieta mokyklose, nors jau irgi esame pajudėję. ISM jau dešimtmetį turi Švietimo lyderių programą, pagal kurią esame paruošę 700 vadybos specialistų švietimo sektoriui. Daug mokyklų vadovų Lietuvoje yra tą programą baigę, ir jie visai kitaip žiūri į savo vadovavimo darbą.

Administracinė našta vis dar yra labai didelė. Čia kalbame apie balansą: kiek laiko skiriama darbui su mokiniais ir kiek laiko – kažkokiam popierizmui. Idealiu atveju mokytojas turėtų visą laiką skirti darbui su mokiniais, o ne popierizmo pildymui. Tas nėra įmanoma, bet reikėtų judėti į tą pusę.

Ir tada – ugdymas. Manau, kad čia yra visiškai silpnoji vieta. Tai yra ugdymas paruošiant mokytojas ir ugdymas jiems dirbant. Tam, kas vyksta su ChatGPT, net ir labai norint niekas negalėjo pasiruošti prieš 10 ar 20 metų, kuomet studijavo pedagoginiame. Tai reiškia, kad to mokytis reikia čia ir dabar. Turi būti sudarytos sąlygos – tiek laikas, tiek forma – mokytojams kelti kvalifikaciją. Bet turiu mintyje, tikrai kelti kvalifikaciją, o ne taip, kaip tas dabar dažnai vyksta smulkių pinigų įsisavinimo principu, kur organizuojami kažkokie kursai, parašai surenkami ir valandos užskaitomos.

Tragiška situacija yra su motyvacija, kad žmonės rinktųsi tą profesiją, studijuotų universitete. Per visas stipendijas ir kitus dalykus galbūt šiek tiek padaugėjo norinčių tapti mokytojais, bet vis tiek tai yra toli nuo to, ko reikia, turint mintyje, kad didžiajai daliai mokytojų liko dešimt metų arba mažiau iki pensijos. Toli gražu nesame toje vietoje, kur turime būti.

Kitas dalykas yra paruošimo lygis. Tikrai atsimename tą situaciją, kaip būdavo, kad „jeigu jau niekur kitur neįstoji, tai stok į Pedagoginį“. Paruošimo kokybė vis dar yra labai silpna. Ypač, kai mes kalbame apie tiksliuosius mokslus.



Aš pats tik šešerius metus esu universitete ir taip tiesiai matau, kas ateina. Bet taip tiesiai galiu pasakyti, kad per tuos šešerius metus santykis su matematika regimai pablogėjo. Žmonės, ateinantys iš mokyklos, vis prasčiau moka matematiką. Ir ne tik, kad prasčiau moka, bet ir vis mažiau jos nori matyti. Čia yra tragedija. Iš to ir gimė ta diskusija, ar dabar apskritai visiems reikia matematikos [privalomo valstybinio brandos egzamino stojant į aukštąsias mokyklas]? (…) Universitetuose pilna atvejų, kai žmonės ieško programų, kuriose nėra matematikos.

Absoliučiai taip. Pajuokausiu: gyvenime reikia tik dviejų dalykų gerai daryti, tam, kad būtum sėkmingas: pirma, susiskaičiuoti, antra, susibendrauti. (…) Tas, kas gali daryti abu, visada bus pranašesnis už tą, kuris gali daryti tik vieną. Tas, kuris nei vieno negali daryti, deja, bet yra pasmerktas.



Čia yra fundamentalūs gyvenimo dalykai. Argumentas yra labai paprastas. Norime ar nenorime, mes dalyvaujame ekonomikoje. Ekonomika yra apie skaičius. Negebėti skaičių reiškia, kad tave neš pasroviui, bet tu tikrai nežinosi, kas vyksta.

Tikrai sutinku, kad negali šauti tokio atsakymo, bet, man atrodo, kad čia jau einame į tai, kaip švietimo sistema mokykloje yra surėdyta. Vienas dalykų, kuris trukdo pamėgti tiksliuosius dalykus, yra tai, kad juos traktuojame kaip atskirą discipliną, kuri, atskirai paėmus, atrodo labai sausa ir neįdomi ir visiškai nesusijusi su gyvenimo. Skeptikai sako: „baigiau mokyklą, kur aš čia tuos integralus panaudojau gyvenime?“ arba „kiek kartų po to laiko skaičiavau matricą?“. Tai, aišku, kad nė karto, bet juk ne apie tai yra švietimas.

Čia jau mokytojų darbas yra pateikti tą discipliną suprantamai, kad vaikai suprastų, kad ji dalyvauja jų gyvenime. Bet kadangi mokytojai auginti irgi pagal tokį kurpalių ir, pagal jų amžių, didžioji jų dalis natūraliai nelabai supranta, kaip ekonomika veikia. Jie užaugo kitoje sistemoje, to irgi nereikėtų ignoruoti. (…) Prieš trejus metus ISM ekonomikos mokytojams darėme ekonomikos pradmenų kursą. Tarp jų buvo nemažai, kurie sakė, kad „kaip gerai, dabar nebijosiu apie tai kalbėti su mokiniais“. (…)

Per savo vaikus, kurie turi galimybę dirbti su užsieniečiais mokytojais, žinau: jie grįžta ir pasakojo apie mokytoją, kuris daro dalykus gyvenime ir kuris jiems paaiškina dalykus, kaip jie veikia gyvenime. Tuo metu mes esame užauginti ir vis dar esame auginami ant to, kad „va, čia yra uždavinys. Čia yra teisingas atsakymas. Ir tu arba jį parašai teisingą, arba neparašai“. Tada ir liekame su tuo, kad „o tai kam man tie integralai bus reikalingi?“.

Kažkas sakys, kad „ai, tai čia tiems tinginiams reikia, kad įdomu būtų?“. Bet taip yra, kad žmogus, kuriam tas įdomu, darys tai trigubai arba net dešimt kartų stipriau negu tai, kas jam neįdomu. Neįdomiai mes pateikiame sudėtingus dalykus. Mes juos sudėtingai ir pateikiame, o mums reikia juos pateikti įdomiai ir naudingai, kad žmogus sukurtų sau vidinę motyvaciją: „man šito reikia. Man tai yra įdomu, dėl to aš stengsiuosi“.



Intelektualiai visi tie dalykai yra tikrai įveikiami. Nėra taip, kad mes visų prašome būti Einšteinas. Jeigu pažiūrėtume, kokį santykį jaunimas turi su technologijomis, kas jiems įdomu, ir supranta, kad jiems to reikia, nes mato, kad visi aplinkui naudoja, tai turime situacijų, kai ketverių-penkerių metų vaikas jau arti to, kad žaidimus programuotų. Tai tau ir parodo, kur yra galimybių ribos.



Tėvų vaidmuo švietime nesibaigia nuvežimu į mokyklą. O daug tėvų turi tokį požiūrį: „mano darbas yra išrinkti gerą mokyklą (kokiais kriterijais vadovaujasi, yra dar visas atskiras mokslas) arba išsiųsti į kokią nors privačią ir nuvežti prie durų, dar kokiu sportbačius nupirkti, duoti pinigų maistui“.



Kai yra daug neapibrėžtumo, procesas yra sudėtingas, tėvai turi įsitraukti ir padėti savo vaikams ir sau, nes ir mums patiems reikia mokytis. Čia yra investicija. Tu investuoji į savo ir savo vaikų ateitį. Negali esminių savo gyvenimo investicijų daryti užsimerkęs arba sakyti, kad „aš neinvestuoju, kažkas kitas už mane tai padarys, pavyzdžiui, aš nuvešiu jį ar ją į mokyklą, ir tegul jie ten sutvarko“. Tai neatsakinga ir net neprotinga. Tu darai esminius dalykus gyvenime ir turi juose dalyvauti.

Tai prasideda nuo darželio. Darželis daugelio mūsų galvose yra ta vieta, kur vaikus pasaugo. Depozitoriumas, „aš įdedu vaiką į darželį tam, kad man būtų galima dirbti“. Bet tame darželio amžiaus tarpsnyje vaikas yra pats imliausias. Ten ugdymo procesas vyksta intensyviausiai. Nors mes dažnai sakome, kad „tai nėra ugdymo institucija. Čia yra vaikų priežiūros institucija“. Čia jau ir prasideda klaidos.

Tada, jeigu mes neskaitysime knygų su vaikais, tai kokį pagrindą mes turime galvoti, kad jie jas skaitys? Dėl to, kad mokykloje liepė? Tikrai ne, jie darys lygiai taip, kokį pavyzdį mato. Jeigu tėvams nerūpi, vaikams irgi bus sunku susirūpinti. O jeigu tėvams rūpi, tai ir vaikai bus ne tokie pasimetę visame tame procese. ISM matome nemažai tėvų, kurie yra tie, kuriems rūpi. Vienas dalykas, kad jie kaip šeima jau apsisprendė investuoti ir mokėti už studijas (…). Pas mus ateina tokie, kurie sako, kad „mes domimės, skaitome, einame, kalbamės, ieškome, skaitome programas“. Su tokiais smagiausia, nes jie yra kvalifikuoti sprendimo priėmėjai. Ir tada tie vaikai kartu su jais yra kitokie.

Esminis dalykas tėvams yra dalyvauti, o ne traktuoti, kad „mano pareiga baigiasi ties mokyklos vartais: atvežiau, palikau ir visa kita – jau ne mano“. Čia yra neišvengiamas, bet labai sunkus darbas. Ir aš dažnai pagaunu save sėdint telefono ekrane, vietoje to, kad su vaikais skaityčiau knygą, o paskui sakau vaikams: „vaikai, nežiūrėkite į ekranus.“";https://www.delfi.lt/news/daily/education/ism-rektorius-dalius-misiunas-paprastai-kalbant-cia-yra-absurdas-120127094;2025
Kaimo gimnazijos išsaugotos, bet dalį finansinės naštos teks prisiimti patiems;2025-09-12 08:23:00;"Ministerijos teigimu, Vyriausybės nutarimu buvo pakoreguotas Mokymo lėšų apskaičiavimo, paskirstymo ir panaudojimo tvarkos aprašas. Dar pavasarį priimti pakeitimai leido nuo šių metų rugsėjo formuoti III ir IV gimnazijos klases, jei jose mokosi ne mažiau kaip 12 mokinių.

Ankstesnė tvarka reikalavo, kad klasėje būtų bent 21 mokinys, kitu atveju nebuvo skiriamas visas reikiamas finansavimas, o tai kėlė grėsmę pačios gimnazijos statuso išlaikymui.

Pagal naująją tvarką, III ir IV gimnazijos klasėms, kuriose mokosi nuo 12 iki 20 mokinių, iš valstybės biudžeto skiriama 50 proc. mokymo lėšų. Likusią dalį – kitus 50 proc. – turi padengti steigėjas, šiuo atveju – savivaldybė. Pabrėžiama, kad siekiant užtikrinti ugdymo kokybę, bendras tokių klasių finansavimas turi prilygti pilnoms, 21–30 mokinių turinčioms klasėms.

Kaimiškųjų seniūnijų gimnazijos iki pat rugsėjo pirmosios nebuvo tikros dėl galutinio mokinių skaičiaus jose. Tad tik oficialiai startavus naujiesiems mokslo metams paaiškėjo, kokia yra reali situacija.

Kėdainių r. Krakių Mikalojaus Katkaus gimnazijos III klasėje mokosi 15 mokinių, Kėdainių r. Šėtos gimnazijos III klasėje – 17 mokinių, o IV klasėje – 21 mokinys.

Kadangi Šėtos gimnazijos abiturientų klasė atitinka reikalavimus (21 mokinys), savivaldybei prisidėti prie jos išlaikymo nereikės. Tačiau Krakių trečiokų gimnazistų ir Šėtos trečiokų gimnazistų klasių finansavimas pareikalaus papildomų lėšų iš rajono biudžeto.

Pasak Kėdainių rajono savivaldybės Švietimo skyriaus vedėjos Vilmos Dobrovolskienės, 2025–2026 mokslo metams šių dviejų klasių išlaikymui iš viso reikia 90 tūkst. eurų. Pusę šios sumos skirs valstybė, o kitą pusę turės padengti savivaldybė.

Per 2025 metus (nuo rugsėjo iki gruodžio) Kėdainių rajono savivaldybė šioms dviem klasėms skirs 30 tūkst. eurų.

Trūkstami 15 tūkst. eurų turės būti rasti jau kitų metų savivaldybės biudžete.

Krakių Mikalojaus Katkaus gimnazijos direktorius Alanas Magyla teigia, kad ministerijos naujiena jam nebuvo netikėta. Anot jo, tai ne nauja tvarka, o veikiau anksčiau buvusių susitarimų įtvirtinimas.

„Mes jau pavasarį, kai buvo tvirtinami klasių komplektai, parodėme, kad nesurinksime 21 vaiko ir savivaldybė buvo nusiteikusi klasės išlaikymui reikalingus pinigus skirti“, – komentavo direktorius.

Jis pabrėžė, kad tokia tvarka, kai savivaldybė prisideda prie mažesnių klasių išlaikymo, jam atrodo logiška ir anksčiau jau buvo aptarta bei įgyvendinta kitose ugdymo įstaigose, žemesnėse klasėse.

Tiesa, nors šiemet gimnazijos trečiokų gimnazistų klasė ir mažesnė, A. Magyla į ateitį žvelgia optimistiškai. Jis mato teigiamas demografines tendencijas – į Krakes ir aplinkines vietoves keliasi jaunos šeimos, o tai atsispindi ir mokinių skaičiuje žemesnėse klasėse.

„Dabartinės devintos klasės yra dvi, jose mokosi 40 moksleivių. Gyventojų judėjimas vyksta į kaimo pusę, nemažai šeimų atsikėlė, ateina vaikų ir į pradines klases. Žmonės perka senus pastatus kaimuose, juos atgaivina, restauruoja, čia gyvena. Todėl aš tikiuosi geriausio ir apie kažkokią gimnazijos griūtį net negalvoju“, – užtikrintai kalbėjo A. Magyla.



Šėtos gimnazijos direktorius Mindaugas Danilevičius situaciją vertina atsargiau ir nors mato teigiamų ženklų žemesnėse klasėse – penktokų yra per 20, šeštokų – 29, septintokų – 25 – tačiau perspėja, kad tai negarantuoja pilnų gimnazijos klasių ateityje.

„Atsiranda kiti dalykai, kaip PUP (Pagrindinio ugdymo pasiekimų patikrinimas), keičiasi šeimų planai, gyvenamoji vieta. Ne visi dešimtokai pereina į trečią gimnazijos klasę. Pavyzdžiui, pas mus dešimtą klasę baigė apie 26–28 mokiniai, o į trečią gimnazijos klasę ateina gerokai mažiau. Todėl sakyti, kad tikrai turėsime reikiamą skaičių, būtų per drąsu ir per anksti“, – apibendrino Šėtos gimnazijos vadovas.

Jis taip pat pabrėžė, kad miesto gimnazijose klasės užsipildo greičiausiai ir lieka mokinių, kurie nepatenka į jas. Tokiu atveju jie renkasi iš kaimiškųjų gimnazijų, ir vien jau todėl kaimiškosiose gimnazijose tikslūs mokinių skaičiai paaiškėja tik startavus naujiems mokslo metams.

„Miesto mokyklos jau užpildytos, ten vietų nėra, todėl jiems lengva kalbėti. Tuo tarpu kaimiškosios gimnazijos savo tikrąjį mokinių skaičių sužino tik rugsėjo 1-ąją. Vyksta nuolatinis judėjimas: vieni ateina, kiti išeina. Būna, kad mokinys išeina paskutinę rugpjūčio dieną.

Kita vertus, jeigu miesto gimnazijose netelpa mokiniai, kur jiems eiti? Į profesinę mokyklą? Vienintelis kelias lieka artimiausia gimnazija pagal gyvenamąją vietą. Todėl išlaikyti šias mokyklas yra gyvybiškai būtinas sprendimas“, – sako direktorius.";https://www.delfi.lt/news/daily/lithuania/kaimo-gimnazijos-issaugotos-bet-dali-finansines-nastos-teks-prisiimti-patiems-120147265;2025
Politologas: švietimo ministrė turėtų atsistatydinti;2025-10-15 12:37:00;"„10+ prie egzaminų yra neteisėtas sprendimas, bet iki teismo reikalai neprieis. Hmmm...

Du momentai. Pirmas, šiaip jau po tokio Prokuratūros sprendimo ŠMSM ministrė turėtų atsistatydinti. Tiesiog per didelis reikalas, kad galima būtų nuleisti pasroviui. Ar tai įvyks? 95 proc. kad neįvyks“, – feisbuke rašė A. Lašas.

Politologas pripažino, kad nelabai supranta prokuratūros pozicijos esą „komitetų ydingų sprendimų galiojimas yra pasibaigęs“.

„Žiūrint labai siaurai, jis yra pasibaigęs, bet patys sprendimai iki šiolei turi faktinę teisinę galią. Juk yra skirti pažymiai, tuo pagrindu priimti studentai į aukštąsias mokyklas, kitais metais dar bus priimti (jei koks moksleivis/ė nusprendė šiais metais nestoti, pasiimt taip vadinamą gap year) ir todėl pats sprendimas yra galiojantis.

Tai kaip tai „nėra teisinio pagrindo taikyti viešojo intereso gynimo priemones“? Dar kaip yra! Juk negali teisiškai galioti neteisėti sprendimai. Pataisykit, jei klystu“, – rašė A. Lašas.

Liberalų sąjūdis irgi ragina ministrę prisiimti atsakomybę.

Liberalų sąjūdžio frakcijos seniūnės Viktorijos Čmilytės-Nielsen teigimu, Generalinės prokuratūros sprendimas savo esme reikalauja politiko atsakyti už savo veiksmus. „Savo sprendimu ministrė ne tik nuskriaudė pažangiausius mokinius, bet ir sudarė grandininę įstatymų pažeidimų reakciją. Manome, kad tokiu atveju politikas privalo rimtai įvertinti savo atsakomybę“, – pranešime spaudai cituojama V. Čmilytė-Nielsen.

Rugsėjo 11 d. lankydamasi liberalų frakcijoje R. Popovienė aiškino, kad jos sprendimas „niekam nepakenkė“ ir nutylėjo, ar prisiimtų atsakomybę Generalinei prokuratūrai nustačius pažeidimus. Liberalų sąjūdžio frakcijos seniūnės pavaduotojo, Seimo švietimo ir mokslo komiteto nario Simono Kairio teigimu, būtų nesuprantama, jeigu ministrė toliau teigtų, kad jos veiksmai organizuojant šių metų valstybinių brandos egzaminų tvarką „niekam nepakenkė“.

„Vairuotojas, pravažiavęs pro raudoną šviesą, kirtęs dvigubą ištisinę juostą ir stipriai viršijęs greitį, tačiau nieko nesužalojęs, irgi formaliai niekam nepakenkia. Vis dėlto tokie veiksmai užtraukia dideles pasekmes. Lygiai taip pat už savo veiksmų pasekmes privalo atsakyti švietimo, mokslo ir sporto ministrė“, – teigia S. Kairys.



Tėvynės sąjungos-Lietuvos krikščionių demokratų (TS-LKD) pirmininkas Laurynas Kasčiūnas kelia klausimą dėl kitų metų.

„Todėl TS-LKD turi klausimą socialdemokratų ministrei ir lauktų jos viešo paaiškinimo: o tai kaip bus kitais metais?

Juk apie pusę stojančiųjų būna iš baigusiųjų anksčiau. Tai 2026 metų priėmime bus nemažai baigusių 2025 metais, tai jie turės tuos +10 ir lenks baigusius 2026 metais ir surinkusius 10 balų mažiau“, – feisbuke rašė L. Kasčiūnas.

Socialdemokratė, švietimo, mokslo ir sporto ministrė Raminta Popovienė susidariusią situaciją vadina keista.

„Visi interneto portalai sumirgėjo antraštėmis apie „neteisėtą“ 10 taškų pridėjimą valstybinių brandos egzaminų metu, nes prokuratūros pranešime spaudai yra sakinys apie „prieštaravimą imperatyvioms įstatymo nuostatoms, konstituciniams teisėtumo ir teisinio tikrumo principams“.

Tačiau, kad ir kaip stengėmės tokį ar panašų teiginį rasti oficialiame ŠMSM gautame prokuratūros nutarime, jo nėra.

Prokuratūros nutarimas kalba apie visai kitą aspektą – VBE vertinimo komitetų reglamento 7.1. nuostatą, pagal kurią komitetas priima sprendimus dėl valstybinių brandos egzaminų išlaikymo ribos“, – feisbuke rašė R. Popovienė.

Ministrė aiškina, kad prokuratūra nutarė, kad ji prieštarauja Švietimo įstatymui ir kitiems ministro įsakymams bei įpareigojo ministeriją imtis priemonių šiems teisės aktų pažeidimams pašalinti. Šie teisės aktų pažeidimai jau yra pašalinti nedelsiant, VBE vertinimo komiteto reglamento 7.1 p. pripažintas netekusiu galios.

„Noriu padėkoti prokurorams už sprendimą atsisakyti taikyti viešojo intereso gynimo priemones ir nesikreipti į teismą. Tačiau pasirinkto būdo visuomenei iškomunikuoti žinutę, kurios oficialiame dokumente nėra, aš vertinti nesiimu ir negaliu.

Akivaizdu, kad nuskambėjusi žinia apie „neteisėtumą“ yra tikras skanėstas opozicijai ir dar ilgai bus aptariama. Tačiau visada kviečiu remtis faktais, o dėl vertinimo komitetų priimto sprendimo esu visiškai tikra ir rami. Kartais geriausių sprendimų tiesiog nebūna ir tenka pasielgti taip, kaip tuo metu yra teisingiausia“, – rašė R. Popovienė.

Ministrė primena, kad nepridėjus 10 taškų prie matematikos valstybinio brandos egzamino rezultatų jo būtų neišlaikę 4 kartus daugiau mokinių nei pernai. Kitų dalykų egzaminų neišlaikiusių mokinių būtų 7–10 kartų daugiau nei pernai ir net 10–12 kartų daugiau nei pokovidiniu laikotarpiu.

„Sprendimas pridėti 10 taškų buvo grįstas visų valstybinių brandos egzaminų rezultatų statistine informacija ir mokinių mokymosi aplinkybių įvertinimu: pereita prie ugdymo pagal atnaujintas ugdymo programas, taip pat mokiniai laikė valstybinius brandos egzaminus, kurių reikalavimai buvo didesni nei ankstesniais metais.

Mokiniai dėl šio sprendimo nenukentėjo, priėmimas į aukštąsias mokyklas įvyko sklandžiai ir be skundų. Toliau dirbame, kad valstybiniai brandos egzaminai ateityje vyktų be tokių iš anksto užprogramuotų dramų, o egzaminų kartelė pagaliau taptų adekvačia realiai situacijai“, – rašė R. Popovienė.

Savo ruožtu Švietimo, mokslo ir sporto ministerija (ŠMSM), Generalinei prokuratūrai konstatavus, kad sprendimas prie abiturientų egzaminų rezultatų pridėti po 10 taškų buvo neteisėtas, tikina, kad tokio teiginio prokuratūros siųstame sprendimo nėra. Pasak jų, šis vertinimas atsirado tik visuomenei išplatintame pranešime.

„Prokuratūros sprendime, kurį gavo Švietimo, mokslo ir sporto ministerija, nėra konstatuota, kad sprendimas visiems laikiusiems pridėti dešimt balų yra neteisėtas. Teiginys apie „prieštaravimą imperatyvioms įstatymo nuostatoms, konstituciniams teisėtumo ir teisinio tikrumo principams“ minimas tik Generalinės prokuratūros pranešime spaudai, tačiau ne oficialiame ministerijos gautame sprendime. Oficialiu dokumentu ministerija visgi laiko prokuratūros nutarimą, o ne pranešimo spaudai tekstą“, – dėstoma ŠMSM pranešime spaudai.

„Kodėl pasirinktas būdas visuomenei komunikuoti sprendimo turinio neatitinkančią žinutę, ministerija nesiima vertinti“, – akcentuoja ministerija.

Visgi, pasak ŠMSM, prokuratūra konstatavo tam tikrų prieštaravimų Švietimo įstatymui, tačiau šie pažeidimai buvo nedelsiant pašalinti.

„Prokuratūra konstatavo kitą aspektą – kad VBE vertinimo komitetų reglamento nuostata, pagal kurią komitetas priima sprendimus dėl valstybinių brandos egzaminų išlaikymo ribos, prieštarauja Švietimo įstatymui ir kitiems ministro įsakymams ir įpareigojo ministeriją imtis priemonių šiems teisės aktų pažeidimams pašalinti. Informuojame, kad teisės aktų pažeidimai pašalinti nedelsiant, VBE vertinimo komiteto reglamento 7.1 p. pripažintas netekusiu galios“, – rašoma pranešime.

Anot ministerijos, valstybinių brandos egzaminų vertinimo komitetų darbo reglamentas nustato, kad vertinimo komitetas priima sprendimus dėl atitinkamo valstybinio brandos egzamino išlaikymo ribos, t. y. slenkstinio, patenkinamo, pagrindinio bei aukštesniojo pasiekimų lygių ribų nustatymo. Šis papunktis buvo taikomas iki tol, kol galiojo senosios bendrojo ugdymo programos, kuriose nebuvo apibrėžtos valstybinio brandos egzamino išlaikymo ribos ir valstybinių brandos egzaminų vertinimo komitetas jas nustatydavo. Atnaujinus pastarąsias programas, turėjo būti pakoreguotas ir reglamentas, tačiau ši korekcija buvo atlikta tik gavus Generalinės prokuratūros vertinimą.

„Vertinimo komitetai, atsižvelgdami į tai, kad neturi įgaliojimų pakeisti egzaminų išlaikymo ribos, užprotokolavo bendrosiose programose nustatytas valstybinių brandos egzaminų išlaikymo ribas jų nekeisdami. Sutinkame, kad toks Vertinimo komitetų sprendimas yra perteklinis, tačiau jis neprieštarauja Lietuvos Respublikos švietimo, mokslo ir sporto ministro įsakyme nustatytoms nuostatoms“, – dėsto ŠMSM.

Be to, ministerija akcentuoja, kad nepridėjus dešimties taškų, dalies egzaminų neišlaikiusių mokinių būtų 7–10 kartų daugiau nei pernai.

„Sprendimas pridėti 10 taškų buvo grįstas visų valstybinių brandos egzaminų rezultatų statistine informacija ir mokinių mokymosi aplinkybių įvertinimu: pereita prie ugdymo pagal atnaujintas ugdymo programas, taip pat mokiniai laikė valstybinius brandos egzaminus, kurių reikalavimai buvo didesni nei ankstesniais metais“, – teigia ŠMSM.

„Statistika rodo, kad šiemet nepridėjus 10 taškų, pavyzdžiui, prie matematikos valstybinio brandos egzamino rezultatų jo būtų neišlaikę 4 kartus daugiau mokinių nei pernai. Kitų dalykų egzaminų neišlaikiusių mokinių būtų 7–10 kartų daugiau nei pernai ir net 10–12 kartų daugiau nei pokovidiniu laikotarpiu“, – pabrėžia ministerija.

Premjerė Inga Ruginienė pripažįsta, jog buvo pasirinktas ne pats tinkamiausias būdas suvaldyti susiklosčiusią situaciją. Visgi, pasak Vyriausybės vadovės, kitos išeities nebuvo, tad Švietimo, mokslo ir sporto ministerijos (ŠMSM) sprendimas dėl papildomų taškų buvo geras, rašė ELTA.

„Mes aiškiai deklaravome – dešimties taškų sistema nėra pats geriausias būdas, bet mes kito būdo neturėjome. Deja, turėjome čia ir dabar taisyti tas klaidas, kurias padarė konservatorių Vyriausybė. Jeigu mes būtume dabar nesureagavę, turėtume nemažą procentinę dalį vaikų, kuriems būtų tiesiog užkirsta galimybė toliau studijuoti ir mokytis“, – trečiadienį žurnalistams Vyriausybėje teigė I. Ruginienė.

„Sprendimas buvo padarytas geras, nes kitos išeities nebuvo“, – paklausta, ar ministerijos vadovybė turės prisiimti politinę atsakomybę, atsakė ji.

Premjerė akcentuoja, kad ŠMSM iki gruodžio pradžios turi peržiūrėti valstybinių brandos egzaminų (VBE) išlaikymo kartelės dydį.

„Šiai dienai turime ir ilgalaikius, tvarius sprendimus. Iki gruodžio 1 d. Švietimo ministerija turi parengti normalią tvarką, kaip bus dėliojama egzaminų įvertinimo kartelė, kaip bus vertinami egzaminai“, – akcentavo I. Ruginienė.

ELTA primena, kad trečiadienį Generalinė prokuratūra pranešė konstatavusi, kad egzaminų vertinimo komitetų sprendimas prie abiturientų egzaminų rezultatų pridėti po 10 taškų yra neteisėtas. Vis dėlto pabrėžiama, kad įvertinus aplinkybes į teismą nebus kreipiamasi.

„Atsižvelgiant į tai, kad teisiškai komitetų ydingų sprendimų galiojimas yra pasibaigęs, prokurorui nėra teisinio pagrindo taikyti viešojo intereso gynimo priemones ir kreiptis į Lietuvos vyriausiąjį administracinį teismą su abstrakčiu prašymu dėl norminių administracinių aktų – komitetų posėdžių protokolinių sprendimų teisėtumo ištyrimo“, – rašoma prokuratūros pranešime.

Vasarą paaiškėjus daugumos abiturientų laikytų egzaminų rezultatams, ŠMSM pranešė prie visų patikrinimų, išskyrus lietuvių kalbos ir literatūros, pridėjusi po 10 taškų. Pasak ministrės Ramintos Popovienės, tokio sprendimo imtasi siekiant sumažinti egzaminų neišlaikiusių abiturientų skaičių ir kompensuoti skirtumą tarp seniau galiojusios 16 ir šiuo metu nustatytos 35 taškų egzamino išlaikymo kartelės.

Liepos pabaigoje Generalinės prokuratūros Viešojo intereso gynimo skyriui buvo pavesta patikrinti informaciją apie ŠMSM sprendimą pridėti prie šių metų abiturientų egzaminų rezultatų po 10 taškų ir spręsti, ar yra pagrindo šioje situacijoje taikyti viešojo intereso gynimo priemones.";https://www.delfi.lt/news/daily/politics/politologas-svietimo-ministre-turetu-atsistatydinti-120161360;2025
Nacionalinė švietimo agentūra įspėta dėl diskriminacijos;2025-10-22 10:12:00;"Dėl šio atvejo tarnyba pradėjo tyrimą, gavusi skundą. Jame buvo nurodyta, kad gegužės 8 dieną pagrindinio ugdymo pasiekimų patikrinimo (PUPP) metu vienos Vilniaus mokyklos dešimtokas negavo jam pritaikytų lietuvių kalbos ir literatūros egzamino užduočių, nors pagal teisės aktus, tai padaryti buvo privaloma.

Tarnybai kreipusis į NŠA, jos atstovai pripažino, kad PUPP užduočių pateikimo sistema veikė netinkamai, jai trūko tam tikrų funkcijų. Be to, užsiminta, kad ir mokykla vėlavo pateikti informaciją apie mokinio su negalia poreikius.

Pasak lygių galimybių kontrolierės Birutės Sabatauskaitės, tyrimo metu nebuvo gauta jokių duomenų, rodančių, kad prie egzamino nepritaikymo galėjo prisidėti pati mokykla. Tai vėliau pripažino ir NŠA.

„Lygių galimybių įstatymas aiškiai nurodo, kad būtina užtikrinti vienodas sąlygas vertinant mokymosi pasiekimus, o tai šiuo atveju nebuvo padaryta. Taigi buvo nustatytas pažeidimas“, – pranešime teigė kontrolierė.

Tarnyba įspėjo agentūrą dėl diskriminacijos bei rekomendavo įstaigai imtis veiksmų, užtikrinant, kad pasiekimų patikrinimai būtų prieinami visiems mokiniams, nepaisant negalios.

Savo ruožtu NŠA atstovai patikino, kad šiuo metu tobulina PUPP užduočių pateikimo sistemą, koreguoja su ja susijusius teisės aktus.";https://www.delfi.lt/news/daily/lithuania/nacionaline-svietimo-agentura-ispeta-del-diskriminacijos-120164258;2025
"Dauguma „Delfi“ kalbintų abiturientų iš Vilniaus dalinosi, kad šis egzaminas nebuvo sunkus. Jeigu norite patys pabandyti išspręsti jo užduotis, tą galima padaryti spustelėjus čia.





Brandos egzaminų sesija artėja prie pabaigos – šią savaitę abiturientai laiko paskutinius pagrindinės sesijos egzaminus. Šiandien vyksta antra istorijos valstybinio brandos egzamino dalis. Nacionalinės švietimo agentūros duomenimis, ją laikyti rinkosi per 9,4 tūkst. kandidatų, skelbė Nacionalinė švietimo agentūra.

Dar šią savaitę brandos egzaminų tvarkaraštyje – pirmos fizikos ir geografijos egzaminų dalys, kuriose dalyvauja vienuoliktokai. Taip pat vyks antros šių egzaminų dalys: užsienio (prancūzų ir vokiečių) kalbų, tautinių mažumų (baltarusių, lenkų, rusų) gimtosios kalbos ir literatūros, fizikos bei chemijos.

Istorijos egzaminas yra penketuke dažniausiai pasirenkamų egzaminų. Antra egzamino dalis aprėpia tarptautinių santykių ir visuomenės socialinės struktūros, ekonomikos, pamatinių lūžių mokymosi sritis. Egzamino antrą dalį sudaro 4 struktūriniai atviri klausimai pagal pateiktus istorijos šaltinius. Istorijos egzamino trukmė – 3 valandos.

Šiemet fizikos valstybinio brandos egzamino pirmą dalį laikyti rinkosi per 4,3 tūkst., o antrą – per 2,8 tūkst. mokinių. Chemijos egzamino antrą dalį planuoja laikyti 2 tūkst. mokinių. Laikydami fizikos ir chemijos egzaminus kandidatai atitinkamai gali naudotis chemijos valstybinio brandos egzamino formulių ir lentelių rinkiniu bei fizikos valstybinio brandos egzamino formulėmis ir pagrindinėmis konstantomis. Formulės ir lentelės bus pateiktos su užduotimis.

Pagrindinės ir pakartotinės sesijos egzaminų rezultatai bus paskelbti iki liepos 16 d., rezultatai po apeliacijų nagrinėjimo – liepos 25 d.";2025-06-16 13:07:00;Abiturientai džiaugėsi, kad buvo lengva: pabandykite patys išspręsti istorijos egzaminą;https://www.delfi.lt/projektai/studijos/abiturientai-dziaugesi-kad-buvo-lengva-pabandykite-patys-isspresti-istorijos-egzamina-120118559;2025
"„Aš turiu svajonę, kad vieną dieną bus normalus egzas be klaidų, nesąmonių ir visiems aiškus. Ką tik baigėsi istorijos VBE2, tai vėl primena ne kokybišką egzaminą, bet „sliekų rankiojimą“. Kažkam patinka sufražistė Emmeline Pankhurst. Kažkas įdėjo kovą už juodaodžių teises ir Martiną Lutherį Kingą, Jr. ir t.t.“, – feisbuke įspūdžiu dalinosi A. Bitautas.

Istorikui kėlė nuostabą temų pasirinkimas.



„Egzaminas iš esmės pasirodė nekenčiantis russijos, mylintis juodaodžius ir gerbiantis moterų teises. Su šiomis temomis viskas gerai, jos reikalingos ir prasmingos, bet kaip nepasimesti tarp 500+ asmenybių, sąvokų ir datų? Kur sudėti tuos prasminius akcentus?“, – klausė A. Bitautas.

Mokytojas po šio egzamino sulaukė tokios mokinės žinutės: „labai blogai. Atrodo, kad mus norėjo sumauti“.

„Ką mes patikriname tokiais egzais? Eilinis „Prototo“ ar „Auksinio proto“ žaidimas skirtas nuspręsti vaikų stojamuosius likimus. Kol mes žaisime kas žinos daugiau faktologijos, faktologijos ir dar daugiau faktologijos, tol bus sunku susitvarkyti su istorine atmintimi ir visokiom Salomėjom“, – teigė A. Bitautas.



Tuo metu, dauguma „Delfi“ kalbintų abiturientų iš Vilniaus dalinosi, kad šis egzaminas nebuvo sunkus. Jeigu norite patys pabandyti išspręsti jo užduotis, tą galima padaryti spustelėjus čia.



Istorijos egzaminas yra penketuke dažniausiai pasirenkamų egzaminų. Antra egzamino dalis aprėpia tarptautinių santykių ir visuomenės socialinės struktūros, ekonomikos, pamatinių lūžių mokymosi sritis. Egzamino antrą dalį sudaro 4 struktūriniai atviri klausimai pagal pateiktus istorijos šaltinius. Istorijos egzamino trukmė – 3 valandos.

Pagrindinės ir pakartotinės sesijos egzaminų rezultatai bus paskelbti iki liepos 16 d., rezultatai po apeliacijų nagrinėjimo – liepos 25 d.";2025-06-16 13:28:00;Istorijos mokytojas: turiu svajonę, kad vieną dieną bus egzaminas be nesąmonių;https://www.delfi.lt/projektai/studijos/istorijos-mokytojas-turiu-svajone-kad-viena-diena-bus-egzaminas-be-nesamoniu-120118563;2025
"Jeigu norite patys pabandyti išspręsti jo užduotis, tą galima padaryti spustelėjus čia.

Šiandien vyko antra istorijos valstybinio brandos egzamino dalis. Nacionalinės švietimo agentūros duomenimis, ją laikyti rinkosi per 9,4 tūkst. kandidatų, skelbė Nacionalinė švietimo agentūra.

Istorijos egzaminas yra penketuke dažniausiai pasirenkamų egzaminų. Antra egzamino dalis aprėpia tarptautinių santykių ir visuomenės socialinės struktūros, ekonomikos, pamatinių lūžių mokymosi sritis. Egzamino antrą dalį sudaro 4 struktūriniai atviri klausimai pagal pateiktus istorijos šaltinius. Istorijos egzamino trukmė – 3 valandos.";2025-06-16 15:26:00;Abiturientai džiaugėsi, kad istorijos egzaminas nebuvo sunkus;https://www.delfi.lt/tv/aktualijos/abiturientai-dziaugesi-kad-istorijos-egzaminas-nebuvo-sunkus-120118629;2025
"Šiais metais matematikos VBE galėjo būti laikomas išplėstiniu (A) lygiu arba bendruoju (B) lygiu. Abu egzaminai yra valstybiniai. Daugeliui kilo klausimų, ar silpniau matematiką suprantantys mokiniai nebuvo suklaidinti, kai pasirinko laikyti A lygio egzaminą.

Matematikos mokytojas Audrius Miliauskas, palaikantis dvyliktokus, teigė, kad 2025 m. laidos abiturientai tapo eksperimentiniais triušiais.

„Egzamino lygis – ne esmė. Egzaminas buvo geras. Jis liks geras ateities kartoms, kurios turės visus reikalingus įrankius – pasiruošimą, patirtį, informaciją.

Bet ši karta jų neturėjo. 2025-ųjų abiturientai buvo eksperimentiniai triušiai:

🔸 Tarpiniai – fiasko.

🔸 Struktūra – nauja.

🔸 Informacijos – stigo.

🔸 Bandomasis – klaidinantis.

🔸 Ir dar – niekas aiškiai nepasakė, kuo skiriasi A ir B lygiai.";2025-06-20 12:50:00;Mokytojas nuogąstauja, kad dalies abiturientų svajonės bus sudaužytos;https://www.delfi.lt/news/daily/education/mokytojas-nuogastauja-kad-dalies-abiturientu-svajones-bus-sudauzytos-120117096;2025
"Apie įtemptą jos tvarkaraštį ir kone kasdien numatytus egzaminus visi nuolat girdėjome nuo pat praėjusios vasaros. Švietimo bendruomenė jau tada pagrįstai piktinosi, kad nėra teisinga egzaminų sesiją paversti tokia intensyvia ir chaotiška. Buvusi Švietimo, mokslo ir sporto ministerijos vadovybė, įvedusi tokią sistemą, matyt, dėl įgyvendinimo pernelyg galvos nesuko – žinojo, kad organizuoti šią egzaminų sesiją teks ne jiems.

Atsakomybės teko imtis mūsų politinei komandai, nors ir žinojome, kad neturime teisinių galimybių artimiausiu metu nieko keisti. Jau pirmosiomis kadencijos dienomis prioritetų sąraše egzaminų sesiją įsirašėme pirmoje vietoje – nuolat tarėmės su Nacionalinės švietimo agentūros vadovais, sprendėme, kokių dar papildomų veiksmų galime imtis, kad sesija būtų kaip įmanoma sklandesnė, o užduotys atitiktų ugdymo programas ir, žinoma, būtų be klaidų.

Galiu patikinti, kad su komanda išgirdome ir įsigilinome į daugumą viešojoje erdvėje ir privačiomis žinutėmis gautų pastebėjimų, nusiskundimų, raginimų, nuomonių – kartais ir piktų bei eilinį kartą nusivylusių švietimo sistema. Viską suprantu ir priimu – brandos egzaminų rezultatai per ilgus metus yra tapę mokinių, jų tėvų ir pedagogų vidurinio ugdymo tikslu ir visa ko ašimi. Asmeniškai nepritariu tokiam susiformavusiam požiūriui į egzaminus, nes svarbiausia mokyklos užduotis yra išugdyti atsakingus, pilietiškus, kritinį mąstymą turinčius, savimi pasitikinčius jaunuolius sėkmingam ir laimingam gyvenimui. Brandžiai asmenybei svarbūs ne tik akademiniai gebėjimai, svarbus ir emocinis intelektas, atsparumas dezinformacijai, gebėjimas bendradarbiauti. O gyvenimas vėliau parodo, kad egzaminas neturėjo tokio svarbaus vaidmens, koks reikšmingas jis atrodė dvyliktos klasės pabaigoje.



Mokytis ne dėl egzamino, o dėl savo pačių ateities – tokia turėtų būti švietimo sistemos kryptis. Tačiau egzaminų sesija su daug iš praeities besivelkančių trūkumų negali diskredituoti visos švietimo sistemos.

Tad noriu aptarti ką tik pasibaigusią pagrindinę valstybinių brandos egzaminų sesiją, išskirti pavykusius ir be trūkumų neapsiėjusius jos aspektus bei numatyti gaires ateičiai, ką turėsime tobulinti.

Pirmiausia – apie geras tendencijas.

Pirmą kartą pagal naują struktūrą vykusio lietuvių kalbos ir literatūros valstybinio brandos egzamino II dalis praėjo sklandžiai – didesnių pastabų užduotims neturėjo nei abiturientai, nei mokytojai.

Šiais metais daugiau mokinių rinkosi laikyti biologijos, chemijos ir fizikos valstybinius brandos egzaminus, t. y. populiarėja šie mokslai ir abiturientai bus pasirengę atitinkamoms studijoms.

Pavyko išvengti didžiosios praėjusių metų egzaminų sesijos gėdos – klaidų užduotyse.

Dabar – apie egzaminų sesijos trūkumus.

Nemažai klausimų sulaukiau dėl stojimo kartelės į aukštąsias mokyklas, kodėl šiais metais ji aukštesnė negu anksčiau.

Čia vėlgi kalbame apie ankstesnės valdžios priimtus sprendimus, kurių šios egzaminų sesijos metu keisti neturėjome teisinių galimybių. Nuo 2024 m. visiems mokiniams pradėjus mokytis pagal atnaujintas ugdymo programas pereita nuo trijų (patenkinamas, pagrindinis, aukštesnysis) prie keturių (slenkstinis, patenkinamas, pagrindinis, aukštesnysis) pasiekimų lygių. Įvedus slenkstinį lygį pasikeitė skaitinės pačių lygmenų reikšmės. Dabar valstybinio brandos egzamino rezultatas atitinka patenkinamą lygį, jei jis siekia 41–49 balus.

Mokslo ir studijų įstatyme nustatyta, kad valstybinių brandos egzaminų įvertinimų aritmetinis vidurkis turės būti ne mažesnis nei pagrindinis (nuo 50 balų) mokymosi pasiekimų lygis, jeigu bus stojama į universitetines studijas, ir ne mažesnis nei patenkinamas (nuo 41 balo), jei bus stojama į kolegines studijas.

Nors stojantiesiems reikės pasiekti skaitine prasme didesnį egzaminų rezultatų vidurkį negu ankstesniais metais, dėl galimybės per visus egzaminus surinkti 100 taškų, o dalį jų – jau III gimnazijos klasėje, reikšmingesnio egzamino išlaikymo kartelės pokyčio nėra. Perėjus prie išskaidyto egzamino, kuris laikomas per du kartus, galima surinkti 100 taškų, iš jų 40 (lietuvių kalbos ir literatūros – 30) – iš pirmosios egzamino dalies III gimnazijos klasėje.

Pasikeitė egzamino užduoties struktūra – 35 proc. egzamino užduoties yra skiriama slenkstinio lygio uždaviniams atlikti, klausimams atsakyti, todėl ir egzamino išlaikymo riba pakilo nuo 16 iki 40 balų.

Matome poreikį grįžti prie šio klausimo ir persvarstyti šios painios sistemos struktūrą, bet, kaip minėjau, šiuo metu imtis pokyčių neturėjome galimybės.

Kartais kyla klausimų dėl egzamino paskirties: ką būtent tikriname? Dažniau šis klausimas girdimas iš istorikų bendruomenės, aptariant egzaminų užduotis, įvertinant jų pobūdį. Tam, kad būtų minimalizuotas faktinių žinių tikrinimas, yra numatyta istorijos egzamino argumentuoto rašinio rašymo užduotis ir geografijos egzamino užduotis, kuri bus skirta tiriamosios veiklos ir duomenų interpretavimo pasiekimams patikrinti. Tačiau šioms užduotims atlikti dar reikia pasirengti, istorijos ir geografijos mokytojų asociacijų prašymu šių užduočių atsiradimas egzaminuose atidėtas, jos bus įtrauktos nuo 2028–2029 mokslo metų.

Per šių metų atskirus egzaminus ar prieš juos, kaip buvo lietuvių kalbos ir literatūros egzamino atveju, kilusios problemos buvo sprendžiamos, tik reikia pripažinti, kad ne visada taip operatyviai, kaip visi tokiais atvejais tikimės. Dėl painiavos, susijusios su minėto lietuvių kalbos ir literatūros egzamino struktūra, teko įsikišti ir ministerijos vadovybei, kad situacija būtų išspręsta švietimo bendruomenės naudai – buvo palikta tokia pati egzamino struktūra kaip buvo bandomojoje užduotyje.

Nemažai įtampos sukėlė informatikos egzaminas. Nacionalinėje švietimo agentūroje dėl šio egzamino chaotiško organizavimo vyksta tarnybinis patikrinimas. Svarbu, kad mokinių rezultatai dėl egzamino metu buvusių nesklandumų nenukentės. O Nacionalinė švietimo agentūra įpareigota pasitelkus savivaldybių, informatikos mokytojų atstovus tobulinti informatikos egzamino rengimą ir vykdymą, kad tokie scenarijai nebesikartotų. Netenkino ir agentūros vieša reakcija į problemas per egzaminą – komentaro ir paaiškinimų teko laukti per ilgai, o agentūros atstovų komunikacijai gerokai pritrūko empatijos abiturientų ir pedagogų atžvilgiu.

Nesklandumų būta ir per ekonomikos ir verslumo, fizikos egzaminus. Pirmuoju atveju – dėl netikslios atsakymo formuluotės ekonomikos ir verslumo egzamino užduotyje, – visiems kandidatams bus skirtas taškas už tą uždavinį. Per fizikos egzaminą dėl kai kuriems laikantiesiems iškilusių techninių trikdžių jiems buvo pratęstas egzamino laikas.

Šiemet, kaip ir jau daugelį metų prieš tai, buvo nusiskundimų, kad neveikė ausinės, kad specialiųjų ugdymosi poreikių mokiniams suteiktos „tylos“ ausinės praleido garsą. Kadangi ši problema kartojasi kasmet, svarstome galimybę leisti mokiniams naudotis savo ausinėmis, patikrinus jų tinkamumą prieš egzaminą.

Sukčiavimo klausimas, nors ir ne naujas, per šią sesiją iškilo gana aštriai, nes pirmoji valstybinio brandos egzamino dalis vyksta elektroniniu būdu, kai mokiniai atlieka užduotis prisijungę prie elektroninės sistemos. Mokiniai yra supažindinti, kad yra draudžiama egzamino metu išeiti iš egzamino atlikimo lango. Visus išėjimus, jų trukmę, ką mokinys išėjęs iš lango daro savo kompiuteryje, fiksuoja sistema. Stebėta atvejų, kai mokiniai naudojosi netinkamomis priemonėmis egzaminų metu, yra mokinių, kuriems dėl to anuliuoti patikrinimo rezultatai. Tačiau šių priemonių neužtenka, tobulindami egzaminų vykdymo tvarkas ir diegdami technologines priemones ieškome ir naujų būdų užkardyti bet kokius nesąžiningumo atvejus.

Dar viena problema – pasikeitus ugdymo programoms, mokytojai prašo daugiau egzaminų užduočių pavyzdžių, kad galėtų kuo geriau padėti mokiniams pasirengti egzaminams. Įpareigojau Nacionalinę švietimo agentūrą pildyti ir plėsti jų administruojamą užduočių banką, tęsti darbus dėl naujų pavyzdinių užduočių rengimo.

Kaip jau ne kartą minėjau, viena esminių problemų yra egzaminai per atostogas – ar tai būtų žiemos, pavasario, ar vasaros. Dėl egzaminų sesijos intensyvumo birželis tapo išmėginimu ne tik baigiamųjų klasių, bet ir kitiems mokiniams, mokyklų bendruomenėms: kuo užimti kitų klasių vaikus, kai mokykloje vyksta egzaminai? Taip, turime visiškai atvirai pripažinti, kad kai kuriose mokyklose – ir tikrai ne pavienėse – ugdymo procesas birželį yra iš dalies paralyžiuotas. Mokytojams tuo laiku tenka dvigubas krūvis, nes dalis kolegų įsidarbina egzaminų vertintojais, mokyklose sunku sureguliuoti ir mokinių srautus.

Todėl po diskusijų su švietimo bendruomenės atstovais priėmėme sprendimą nuo ateinančių mokslo metų ugdymo procesą 5–10 kl. mokiniams savaite sutrumpinti, o „sutaupytas“ ugdymo valandas per visus mokslo metus paskirti konsultacijoms. Juolab, ugdymo trukmės pailginimas nepagerino mokinių pasiekimų, kaip buvo tikėtasi. Taip pat peržiūrime egzaminų tvarkaraščius, mokytojų užimtumą, egzaminų mokinių atostogų metu klausimus – jau artimiausiomis dienomis pateiksime švietimo bendruomenei svarstyti kitų mokslo metų valstybinių brandos egzaminų tvarkaraščio projektą.

Užtikrinu, kad girdime dalies abiturientų pasipiktinimą dėl privalomo matematikos valstybinio brandos egzamino. Suprantu argumentus, keliančius klausimą, kodėl mokinys, planuojantis studijuoti, pvz., filologiją, privalo laikyti matematikos egzaminą, o jo neišlaikęs rizikuoja neįstoti į aukštąją mokyklą, nors jo kitų dalykų rezultatai labai geri. Visgi iki šio momento nesame apie tai išsamiau diskutavę su švietimo ekspertais, mokyklų vadovais, Lietuvos moksleivių sąjunga. Nuomonių yra įvairių. Tiek privalomo matematikos egzamino šalininkai, tiek oponentai turi stiprių argumentų – visus juos privalome deramai pasverti. Šiandien negaliu pažadėti atsakymo „už“ arba „prieš“, tačiau šiuo klausimu neišvengiamai turėsime sėstis prie apskritojo stalo.

Kitą savaitę prasideda pakartotinė egzaminų sesija. Joje egzaminus laikys negalėjusieji atvykti į pagrindinę sesiją dėl pateisinamų priežasčių, eksternai, buvę mokiniai, pirmųjų egzaminų dalių raštu anksčiau nelaikę abiturientai. Taip pat pirmąsias egzaminų dalis galės perlaikyti šių ir praėjusių metų III klasės gimnazistai, norintys pagerinti anksčiau gautą šios egzamino dalies rezultatą. Pakartotinės sesijos metu lietuvių kalbos ir literatūros egzamino II dalį (raštu) perlaikys jos neišlaikiusieji šių ir ankstesnių metų abiturientai.

Taigi, nors pagrindinis egzaminų maratonas įveiktas, prieš akis dar kelios savaitės intensyvaus darbo egzaminų organizatoriams, vykdytojams, laikantiesiems egzaminus ir vertintojams, kurie skaito, tikrina abiturientų darbus. Planuojame, kad atskirų dalykų egzaminų rezultatai bus skelbiami liepos 9 d., liepos 14 d. ir liepos 16 d., tačiau užtikrinu, kad dedamos visos pastangos šio proceso nevilkinti ir rezultatus, jei tik įmanoma, paskelbti anksčiau, nes girdime abiturientų, kurie ketina tęsti studijas užsienio aukštosiose mokyklose, lūkestį spėti dokumentus pateikti laiku.";2025-06-20 13:54:00;Raminta Popovienė. Egzaminų sesijos pamokos;https://www.delfi.lt/news/ringas/politics/raminta-popoviene-egzaminu-sesijos-pamokos-120119890;2025
"„Pirmos egzaminų dalys, kurias laiko vienuoliktokai, organizuojamas elektroniniu būdu. Egzamino užduotis mokiniai atlieka elektroninėje testavimo sistemoje. Joje automatiškai fiksuojami kiekvieno mokinio atlikti neleistini veiksmai: jei paliekamas testavimo aplinkos langas, bandoma atverti kitus kompiuterio langus, daromos ekrano nuotraukos. Apie tai, kad atlieka neleistiną veiksmą, mokinys yra iš karto perspėjamas“, – pranešime spaudai teigia NŠA.

Agentūros teigimu, jei mokinys naudojasi draudžiamomis priemonėmis, jis gali būti šalinamas iš egzamino arba jo darbas gali būti nevertinamas.

Teigiama, kad NŠA sudarytai komisijai buvo perduoti tie atvejai, kai neleistini veiksmai buvo atlikti sistemingai, t. y. daugiau nei keliolika kartų, ir dėl to išties kilo pagrįstų abejonių dėl savarankiškumo atliekant užduotis bei rezultatų objektyvumo.

Komisija, nagrinėdama atvejus, kai mokinio elgsena aiškiai rodė siekį pažeisti egzamino atlikimo taisykles, tikrino, ar toks elgesys fiksuotas egzamino vykdymo protokoluose ir vertino, kokį poveikį jis galėjo turėti egzamino rezultatui.

Atsižvelgusi į tai, komisija nusprendė taikyti tris galimas priemones. Jei kandidato netipinė elgsena buvo fiksuota vykdymo protokole, bet tai neturėjo įtakos rezultatui, kandidatui skirtas įspėjimas. Kai sisteminis pažeidimas fiksuotas atliekant tam tikrą užduotį, anuliuojami tos užduoties taškai. Tuo atveju, kai pažeidimai vyko nuosekliai viso egzamino metu, buvo priimtas sprendimas anuliuoti visos užduoties rezultatą, suteikiant galimybę perlaikyti egzaminą pakartotinėje sesijoje, teigia NŠA.

Visos užduoties rezultatas anuliuotas 7 atvejais, dalis rezultato anuliuota 3 atvejais, įspėjimai skirti 15 atvejų, informuojama pranešime. NŠA teigimu, išnagrinėti pažeidimų atvejai, nustatyti per pirmas biologijos, matematikos, istorijos ir anglų kalbos egzaminų dalis.

„Galimybės ir sprendimai dėl akademinio mokinių sąžiningumo užtikrinimo svarstomi prieš kiekvieną egzaminų sesiją. Techninių sprendinių yra, tačiau turi būti atsižvelgta ir į savivaldybių, mokyklų galimybes juos taikyti bei švietimo bendruomenės, tėvų nuomonę, ar jie priimtini. (...) Tačiau pirmiausia turėtume galvoti apie akademinio sąžiningumo ugdymą“, – sako NŠA vadovas Simonas Šabanovas.

ELTA primena, kad pagrindinės VBE sesijos metu ir vienuoliktokai, ir dvyliktokai laikė po 17 egzaminų.

Pakartotinė egzaminų sesija vienuoliktokams numatyta birželio 25–liepos 3 dienomis. Tuo metu abiturientams pakartotinė sesija vyks birželio 23–liepos 11 dienomis.

NŠA duomenimis, iš viso egzaminus šiais metais laiko per 27 tūkst. dvyliktokų ir panašus skaičius vienuoliktokų.";2025-06-23 11:54:00;NŠA: nesąžiningo elgesio atvejai laikant egzaminus sulaukė pasekmių;https://www.delfi.lt/projektai/studijos/nsa-nesaziningo-elgesio-atvejai-laikant-egzaminus-sulauke-pasekmiu-120120379;2025
"Kaip teigiama „lrt.lt“ publikacijoje, daliai moksleivių panorus perlaikyti vienuoliktoje klasėje laikytas valstybinių brandos egzaminų pirmąsias dalis, jie nebuvo registruoti egzaminų sesijai, kitaip tariant jie nerado savo pavardžių, įrašytų į egzaminų sesiją.

Pavyzdžiui, tokių moksleivių Pabradės „Ryto“ gimnazijoje buvo apie keturias dešimtis – vien matematikos egzamino perlaikyti negalėjo 19 abiturientų.

ŠMSM portalui „lrt.lt“ patvirtino siūlysianti organizuoti papildomą matematikos valstybinio brandos egzamino I dalies perlaikymą tiems abiturientams, kurie nebuvo registruoti į egzaminų sesiją.

„Kad dėl mokyklų neatidumo nenukentėtų abiturientai ir jiems nebūtų užkirstas kelias pretenduoti į universitetus ir kolegijas, prašysime savivaldybėse organizuoti privalomo stojantiesiems matematikos egzamino I dalies papildomą perlaikymą: matematika vienas iš dviejų privalomų egzaminų, šalia lietuvių kalbos ir literatūros, stojantiesiems į aukštąsias mokyklas, išskyrus menų studijas“, – nurodė ŠMSM atstovai.

ELTA primena, kad pagrindinės valstybinės brandos egzaminų sesijos metu ir vienuoliktokai, ir dvyliktokai laikė po 17 egzaminų.

Pakartotinė egzaminų sesija vienuoliktokams numatyta birželio 25–liepos 3 dienomis. Tuo metu abiturientams pakartotinė sesija vyks birželio 23–liepos 11 dienomis.

Nacionalinės švietimo agentūros duomenimis, iš viso egzaminus šiais metais laiko per 27 tūkst. dvyliktokų ir panašus skaičius vienuoliktokų.";2025-06-30 18:07:00;Žiniasklaida: ministerija siūlys rengti papildomą matematikos egzaminą moksleiviams, kurie nebuvo registruoti į egzaminų sesiją;https://www.delfi.lt/news/daily/education/ziniasklaida-ministerija-siulys-rengti-papildoma-matematikos-egzamina-moksleiviams-kurie-nebuvo-registruoti-i-egzaminu-sesija-120122174;2025
"„Gavome skundų iš mokinių tėvų, kad jų vaikas negalėjo perlaikyti pernai laikytos pirmos egzamino dalies, nes paaiškėjo, kad paprasčiausiai nebuvo ten užregistruotas – tai turėjo padaryti mokykla. Buvo ne viena proga mokykloms pasitikslinti, ar tikrai visus mokinius užregistravo, ir vis atsirasdavo mokyklų, kurios jau po visų terminų, išimties tvarka prašydavo įtraukti „pražiūrėtus“ mokinius“, – ŠMSM pranešime cituojama ministrė Raminta Popovienė.



„Bet vis tik liko vaikų, kurių pavardės taip ir neatsidūrė egzaminus perlaikančiųjų sąrašuose. Kad dėl tokio mokyklų neatidumo nenukentėtų abiturientai ir jiems nebūtų užkirstas kelias pretenduoti į universitetus ir kolegijas, prašome savivaldybėse organizuoti privalomo stojantiesiems matematikos egzamino I dalies papildomą perlaikymą“, – pridūrė ji.

Pasak ministerijos, elektroniniu būdu rengiamas egzaminas mokyklose vyktų liepos 18 d.

Matematika yra vienas iš dviejų privalomų išlaikyti egzaminų stojantiesiems į aukštąsias mokyklas, išskyrus menų studijas.

Ministerijos duomenimis, į egzamino perlaikymą galėjo būti neužregistruota apie 100 abiturientų. Visi mokiniai jau turi praėjusiais metais gautus įvertinimus, tačiau turi teisę šiais metais perlaikyti pirmąją patikrinimo dalį.

ŠMSM žada įpareigoti Nacionalinę švietimo agentūrą (NŠA) tobulinti registracijos sistemą, kad mokiniai galėtų patys pasitikrinti, ar jų duomenys yra teisingai įvesti.

ELTA primena, kad pagrindinės valstybinės brandos egzaminų sesijos metu ir vienuoliktokai, ir dvyliktokai laikė po 17 egzaminų.

Pakartotinė egzaminų sesija vienuoliktokams numatyta birželio 25–liepos 3 dienomis. Tuo metu abiturientams pakartotinė sesija vyksta birželio 23–liepos 11 dienomis.

NŠA duomenimis, iš viso egzaminus šiais metais laiko per 27 tūkst. dvyliktokų ir panašus skaičius vienuoliktokų.";2025-07-01 13:26:00;Mokykloms neužregistravus visų mokinių, ŠMSM organizuoją papildomą egzamino perlaikymą;https://www.delfi.lt/news/daily/lithuania/mokykloms-neuzregistravus-visu-mokiniu-smsm-organizuoja-papildoma-egzamino-perlaikyma-120122380;2025
"„Egzaminų tvarkaraštį koregavome įvertinę šių metų brandos egzaminų sesijos patirtį, atsižvelgę į vaiko teisių apsaugos kontrolieriaus, savivaldybių, mokyklų, mokinių ir jų tėvų išsakytas nuomones. Kitąmet baigiamųjų klasių mokiniai galėtų ramiau praleisti jiems numatytas atostogas ir geriau pailsėti“, – pranešime cituojamas švietimo, mokslo ir sporto viceministras Jonas Petkevičius.

Kaip numatyta projekte, anksčiau minėti patikrinimai vienuoliktokams ir dvyliktokams vyktų savaitę prieš Velykas, kai kitų klasių mokiniai atostogaus. Tuo metu egzaminus laikantiems moksleiviams atostogos prasidėtų po Velykų.

Anot ŠMSM, III gimnazijos klasės mokiniams lietuvių kalbos ir literatūros valstybinio brandos egzamino kalbėjimo daliai vykdyti numatytos 5 darbo dienos. Pagal parengtą projektą, egzaminą moksleiviai laikytų 2026 m. kovo 30, 31 dienomis ir balandžio 1, 2, 3 dieną.



Abiturientams anglų kalbos egzamino kalbėjimo dalis būtų organizuojama balandžio 1, 2 ir 3 dienomis. Tuo metu prancūzų  ir vokiečių kalbų egzaminų kalbėjimo dalis būtų laikoma balandžio 3 d.

Be to, ŠMSM siūlo pakoreguoti ir mokinių atostogų datas. Pavasario (Velykų) atostogos mokiniams, besimokantiems pagal pradinio ir pagrindinio ugdymo programas, prasidėtų 2026 m. kovo 30 d. ir truktų iki balandžio 5 d. III ir IV klasių mokiniai atostogauti išeitų pabaigę VBE kalbėjimo dalių laikymą – balandžio 6–12 dienomis.";2025-07-01 14:44:00;ŠMSM parengė kitų metų egzaminų tvarkaraščių projektą: patikrinimai per atostogas nevyktų;https://www.delfi.lt/projektai/studijos/smsm-parenge-kitu-metu-egzaminu-tvarkarasciu-projekta-patikrinimai-per-atostogas-nevyktu-120122414;2025
"Pirmą geografijos egzamino dalį laikė 6528 mokiniai, kurių surinktų taškų vidurkis siekė 25,3 taško iš 40 galimų. Pusę ir daugiau galimų taškų surinko 5200 mokinių, t. y. beveik 80 proc. visų laikiusiųjų. 35 ir daugiau taškų surinko 8,3 proc. mokinių.

Palyginimui, praėjusiais metais 70,5 proc. geografijos tarpiniame patikrinime dalyvavusių mokinių surinko pusę galimų taškų, o 7 proc. – minimalų taškų skaičių, reikalingą egzaminui išlaikyti. Bendras surinktų taškų vidurkis buvo 23,7 iš 40 galimų. Patikrinime dalyvavo 8084 mokiniai.

73 proc. mokinių laikiusių pirmą fizikos egzamino dalį surinko pusę ir daugiau galimų taškų. Iš viso šį egzaminą laikė 4007 mokiniai, kurių taškų vidurkis siekia 24 taškus iš 40 galimų. 35 ir daugiau taškų surinko 250 mokiniai, t. y. apie 6 proc. visų laikiusiųjų.

Tuo tarpu pernai fizikos tarpinio patikrinimo kandidatų surinktų taškų vidurkis buvo 19,3 taško iš 40 galimų. Patikrinime dalyvavo 5612 mokinių. 35 ir daugiau taškų surinko 170 mokinių, t. y. 3 proc. visų laikiusiųjų. Pusę ir daugiau taškų surinko 46,6 proc. mokinių.

Per 10 proc. pirmą biologijos egzamino dalį laikiusių mokinių (1053) surinko 35 ir daugiau taškų ir kitąmet į egzaminą atvyks žinodami, kad jį jau išlaikė. Šį egzaminą laikė 10186 mokiniai. Jų surinktų taškų vidurkis – 23,3 iš 40 galimų. 6566 mokiniai surinko pusę ir daugiau galimų taškų.

Praėjusiais metais per biologijos tarpinį patikrinimą kandidatų surinktų taškų vidurkis siekė 19,9 iš 40 galimų. Patikrinime dalyvavo 12597 mokiniai. 46,2 proc. mokinių surinko pusę ir daugiau taškų, o 35 ir daugiau taškų – 4,1 proc.

Lenkų gimtosios kalbos ir literatūros egzamino pirmos dalies taškų vidurkis siekia 29,7 iš 40 galimų. Šio egzamino pirmoje dalyje dalyvavo 820 mokinių. 35 ir daugiau taškų įvertinimą gavo 245 mokiniai, t. y. 30 proc. Praėjusiais metais patikrinime dalyvavo 727 mokiniai, jų surinktų taškų vidurkis buvo 30,1 iš 40 galimų. Beveik trečdalis (28,2 proc.) mokinių surinko 35 ir daugiau taškų.

Tuo tarpu pirmos rusų gimtosios kalbos ir literatūros egzamino dalies egzaminą laikė 530 mokinių. Jų surinktų taškų vidurkis – 29,2 iš 40 galimų. 35 ir daugiau taškų surinko 23,2 proc. visų laikiusiųjų. Pernai patikrinime dalyvavo 1017 mokinių, o surinktų taškų vidurkis sudarė 31 tašką iš 40 galimų. Daugiau nei ketvirtadalis (26,4 proc.) mokinių surinko 35 ir daugiau taškų.

Pirmą baltarusių gimtosios kalbos ir literatūros egzamino dalį laikė 3 mokiniai, iš jų vienas surinko egzaminui išlaikyti reikiamą taškų skaičių. Bendras surinktų taškų vidurkis – 32,67 iš 40 galimų.

Praėjusiais metais taškų vidurkis siekė 29,3 iš 40 galimų. 35 ir daugiau taškų surinko 4 mokiniai iš 24 dalyvavusių patikrinime.

Individualius savo rezultatus mokiniai gali sužinoti mokyklose. Liepos 3-9 dienomis mokiniai galės peržiūrėti savo atliktas pirmų valstybinių brandos egzaminų dalių užduotis, prisijungę prie elektroninės testavimo sistemos, kurioje atliko užduotis, su tais pačiais prisijungimais, kurie buvo naudojami užduočiai atlikti.";2025-07-04 09:07:00;Skelbiami paskutiniai egzaminų rezultatai;https://www.delfi.lt/projektai/studijos/skelbiami-paskutiniai-egzaminu-rezultatai-120123251;2025
"Mokinio mokymosi rezultatai tikrinami ir valstybiniu lygiu. Tuo tikslu taikomi tam tikri testai, o 11-oje ir 12-oje klasėse vyksta Valstybinių brandos egzaminų (VBE) laikymas (atitinkamai pirma ir antra dalis). Patikrinimams reikalingas atskaitos taškas, kuriuo remiantis turi būti formuluojamos užduotys. Kadangi privaloma mokytis pagal Bendrąsias programas (BP), tai logiška, kad VBE užduotys turi būti adekvačios BP. Savaime suprantama, kad BP įsisavinimas ir parodys, ar abiturientas vertas brandos atestato. Ir čia reikia įsisąmoninti VBE pirmos ir antros dalies užduočių rengėjams, kad tai nėra nei olimpiada, nei protmūšis, o mokinio bendrųjų programų įsisavinimo patikrinimas.

Kadangi esu Vilniaus valstybinio pedagoginio instituto (vėliau buvo Edukologijos universitetas) absolventė ir turiu biologijos mokytojo kvalifikaciją, tai peržiūrėjau kai kurias Biologijos VBE užduotis, palygindama jas su Biologijos BP, ir aptariau su biologijos mokytojais (viena jų – mokytoja ekspertė).

Pirmos biologijos egzamino dalies 37 užduotis: „Kalio šarmas sugeria dujas, susidarančias kvėpuojant dygstančioms sėkloms. Nurodykite šias dujas. Pažymėkite teisingą variantą.“ Pateikiami keturi variantai: deguonis, vandens garai, anglies dioksidas, azoto dujos.

Nežinau, ar tai tikrai svarbus klausimas būtent biologijos kursui, bet Biologijos BP apie kalio šarmą nekalbama (bent jau šiuo aspektu). Ten rašoma: „Atlikdami sėklų dygimo tyrimą aiškinasi, kaip ir kodėl sėkloje dygimo metu vykstantys biocheminiai procesai (giberelino išskyrimas, sėkloje sukauptų medžiagų hidrolizė, viduląstelinis kvėpavimas) priklauso nuo deguonies, drėgmės ir temperatūros“ (p. 11).

Na, tebūnie, mąstykime, kad mokinys gali susigaudyti. Bet ar užduoties rengėjai pasikonsultavo su chemikais? O mokytoja ekspertė pasikonsultavo net su Vokietijoje dirbančiu chemiku – reikėjo juk pasitikrinti. Mūsų žinios sutapo – [užduotyje – „Delfi“] turi būti nurodyta, kokio pavidalo kalio šarmas, nes skystas sugeria anglies dioksidą, o kietas sugers ir vandens garus. Taigi, kaip su kompetencija, užduočių rengėjai? Ir klausimas nelabai sietinas su BP, ir formuluotė nekorektiška, tad tai iš tiesų rimtas signalas dėl užduočių rengimo profesionalumo.

Žiūrime toliau. 24 klausimas: „Kiek skirtingų fermentų yra žmogaus organizme? Pažymėkite teisingą atsakymą.“ Pateikiami trys variantai: 1) 4, 2) >1000, 3) 20. Ir kaip atsakyti? Kiekvienos medžiagos gamybai reikalinga tam tikra reakcijų seka, reikalingas ir skirtingas fermentas.

Klaidinantis VBE antros dalies 5 klausimas apie vienaskilčius ir dviskilčius augalus. Užduotis: „5.3.1. Kuriai žiedinių augalų klasei priskiriamos rykštenės? Atsakymą pagrįskite, nurodydami vieną paveiksluose matomą požymį.“ Rašoma, kad didžiosios rykštenės „matomos penkios išilginės gyslos“ (p.16 ), kanadinės rykštenės „matomos trys išilginės gyslos“ (ten pat). Rykštenės priklauso dviskilčiams augalams, tad jų gyslotumas yra tinkliškas su gerai matoma viena centrine gysla. Ir nors iš piešinio gal ir galima susigaudyti, bet kam tada rašyti apie išilgines gyslas (jos būdingos vienaskilčiams)?

Nekorektiškų ir (ar) abejotinų užduočių radome ne vieną ir ne dvi. Tad kyla klausimas: kodėl nepasitikrinamos užduočių formuluotės, akylai negvildenama Biologijos BP? Nejau užduotis rengia žmonės, kurie nėra nuodugniai susipažinę su mokyklinėmis programomis, nesupranta, kad tikrinamas BP įsisavinimas? Juk būtent BP įsisavinimas ir yra pagrindinė sąlyga brandos atestatui įgyti.

Techninės problemos ir klausimų netikslumai būdingi ir kitiems VBE. Ne kartą žiniasklaidoje rašyta apie matematikos, informatikos ir kitų dalykų užduočių formuluočių tikslumą, VBE techninius trikdžius.

Iš tiesų sunku suprasti, kodėl nesusitvarkoma ir vis kartojamos tos pačios klaidos. Priežastys gali būti įvairios, pavyzdžiui, skubotas egzamino užduočių rengimas, neįsigilinimas į BP ir užduočių su jomis nesuderinimas, nepakankamai išbandyta testavimo sistema ir kitos. O juk galima išbandyti testavimo sistemą realiomis apkrovomis, pilotuoti užduotis, parengti korektiškų užduočių banką ir panašiai. Bet tam reikia išanalizuoti problemas, incidentus, juos aptarti, nebijoti pripažinti savo klaidų ir nekaltinti kitų, o patiems ieškoti racionalių sprendimų, nesidangstant sakraline fraze: „Kitais metais bus geriau.“

Mokiniai laiko VBE, atlieka įvairius testus tam tikru laiku, o ne po metų, ir neturi būti penimi pažadais. Nejau nei mokiniai, nei mokytojai neverti elementarios pagarbos? Susimąstykite, atsakingieji, ir darykite išvadas, nes mokiniai nėra eksperimentiniai triušiai, o ir eksperimentui reikia pasirengti.";2025-07-04 10:25:00;Vilija Targamadzė. Valstybiniai brandos egzaminai: quo vadis?;https://www.delfi.lt/news/ringas/politics/vilija-targamadze-valstybiniai-brandos-egzaminai-quo-vadis-120123263;2025
"„Moksleiviai mums parašė, kad norėtų inicijuoti protestą, kurio pagrindinis siekis – kad būtų mažinama matematikos išlaikymo kartelė. (...) Atėjus į antrą matematikos egzamino dalį moksleiviai susidūrė su tokiomis užduotimis, kurių formuluotės neaiškios, uždaviniai pasunkinti ir yra daug manančių, kad jie egzamino neišlaikys ir negalės įstoti į aukštąsias mokyklas“, – Eltai teigė Lietuvos moksleivių sąjungos (LMS) valdybos narė Tėja Lukošiūtė.

„Mes, kaip LMS, tai matome, girdime ir norime jiems padėti. Ministrė sako, kad kitoms kartoms egzaminai bus sutvarkyti, tačiau ji nekalba apie šią kartą, kalba tik apie ateitį“, – akcentavo ji.

Pasak T. Lukošiūtės, LMS savo iniciatyva ketvirtadienį planuoja susitikimą su Švietimo, mokslo ir sporto ministerijos (ŠMSM) vadovybe.

„Turime su jais susitikimą ketvirtadienį, dieną po protesto. Bandyta susitarti anksčiau, tačiau nepavyko, tad nebelaukėme. Suprantame, kad trečiadienį jau bus skelbiami pirmieji rezultatai, Nacionalinė švietimo agentūra (NŠA) patikino, kad bus skelbiami tik lietuvių kalbos ir literatūros egzamino rezultatai. Tikimės, kad dar galime kažką pasiekti“, – dėstė T. Lukošiūtė.

Vilniaus miesto savivaldybė tikina leidimą protestui išduosianti pirmadienį. Pasak atstovo Gabrieliaus Grubinsko, jis bus suteiktas renginiui iki 900 žmonių.

„Organizuojamo susirinkimo techninės detalės šįryt buvo aptartos su Lietuvos moksleivių sąjunga, leidimas, tikėtina, bus išduotas dar šiandien“, – Eltai siųstame atsakyme teigė G. Grubinskas.

ELTA primena, kad matematikos egzaminas dvyliktokams vyko birželio 6 d.

Išplėstiniu (A) kursu šį egzaminą rinkosi laikyti apie 13,2 tūkst. kandidatų, bendruoju (B) kursu daugiau kaip 7,4 tūkst. moksleivių.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-07-07 13:19:00;Abiturientai rengia protestą prie Vyriausybės;https://www.delfi.lt/news/daily/lithuania/abiturientai-rengia-protesta-prie-vyriausybes-120124003;2025
"Neseniai vyko diskusija, ar trumpinti mokslo metus, ir Švietimo, mokslo ir sporto ministerija suko dėl to galvą. Sprendimas – bus šiek tiek trumpinama, bet ne visai trumpinama. Man buvo sudėtinga sudalyvauti šioje diskusijoje, nes niekas nežiūrėjo į esmę, o klaidžiojo šalutiniais miško takeliais. Mokslo metų trumpinimo pagrindinė priežastis – vieni vaikai laiko egzaminus, kitų nėra kaip kokybiškai užimti. Atleiskite, bet tai nėra kertinis švietimo sistemos evoliucijos, o paprastas vadybinis ir darbo organizavimo klausimas, nieko bendro neturintis su mokslo metų trukme.

Nieko nedaryti švietime, nes visi pavargę nuo reformų – tai buvo esminė rinkimų kampanijos tezė, kuri nubrėžė kadencijos darbo vektorių. Dabar tenka girdėti vis garsesnių kalbų, kad pagrindinis ministerijos tikslas – kuo daugiau ryškiai geltonų autobusiukų regionuose! Pageidautina, kad labai matytųsi ir tas geltonumas mus apakintų.

Sutinku, sektorius yra pavargęs nuo pokyčių. Liberalų sąjūdis savo rinkimų programoje irgi įsipareigojo stabtelėti ir pirmiausia susitelkti į klaidų taisymą. Pokyčių stresas išryškėja vien pažvelgus į egzaminų ir jų dalių, laikomų po keletą kartų, praktiką, o kiek dar įvairių tarpinių atsiskaitymų. Tarsi norėjome gero: pakeisti sistemą taip, kad, mokykloje praleidus 12 metų, staiga per porą savaičių išsispręstų moksleivio likimas. Vos per vieną sesiją! Tačiau, norėdami sumažinti stresą ir krūvį, tenkantį moksleiviams, viską padvigubinome ar net patrigubinome. Tada ir aprūpinimas vadovėliais ėmė strigti, ir mokslo metus prisireikė trumpinti – sistemą užgriuvo krūva detalių, per kurias nebeįžiūrime esmės.

Ar galime šį kartą suprojektuoti tokią reformą, kuri išlaisvintų mokytoją? Ar įmanoma sutvarkyti visus pokyčių reikalaujančius elementus nusibrėžiant ilgalaikį tikslą, kad sistemos nebereikėtų vis taisyti čia ir dabar? Vienas esminių dalykų įvykdytas dar praėjusioje kadencijoje – tokių lėšų pedagogų atlyginimų didinimui dar nėra buvę. Oficiali viešojo ir privataus sektorių statistika irgi rodo, kad labiausiai pastaruoju metu atlyginimai didėjo dirbantiesiems švietime.

Taigi, siūlau išsikelti pamatinį tikslą – atsisakykime valstybinių brandos egzaminų mokyklose. Suteikime tiek atsakomybės mokytojui, kad kaip visuomenė galėtume juo pasitikėti. Egzaminų atsisakymas iš esmės spręstų įsisenėjusias bendrojo ugdymo problemas. Pakeliui reikėtų sutvarkyti keletą esminių elementų – apie viską iš eilės.

Pirma, gali kilti įtarimas, kad tai siūlymas grįžti į praeitį. Tikėjimas objektyviu vertinimu nepasiteisino: turėjome iliuziją, jog anonimas vertina tiksliau, o išėjo, kad valstybinių brandos egzaminų balai ir, tarkime, metiniai pažymiai mokykloje nekoreliuoja. Neretai pasitaiko, kai mokykloje metinis pažymys sudaro 6, o valstybiniame brandos egzamine – 85 balus. Nuo tokių anomalijų kenčia gabiausi vaikai. Sistema iki šiol stringa ruošiant valstybinių brandos egzaminų užduotis, skelbiant įvertinimus. O juk vertina tie patys subjektyvūs mokytojai... Niekas nebesuvaldo tokios sistemos, todėl laikas pokyčiams! Ką reikia padaryti, kad pasitikėtume mokytojo vertinimu?

Kaip minėjau, didžiausia problema yra išjudinta: pedagogų atlyginimai šalyje kilo labiausiai. Be abejo, atlyginimo kėlimo tempą reikės išlaikyti, bet kyla kita problema: didesnis darbo užmokesčio fondas arba nepasiekia mokytojo, arba pasiekia, tačiau reikia įdėti neadekvačias pastangas atlyginimo augimui pajausti. Akivaizdu, reikia peržiūrėti atlyginimo etato struktūrą: stengtis etatą ne skaidyti į tris dalis, o sukurti visiškai naują atlygio modelį.

Be to, vien atlyginimo dydis nesprendžia klausimo. Daug kalbame apie tai, koks turi būti minimalus moksleivių skaičius klasėse, tačiau verta ir toliau judėt į priekį dar praėjusią kadenciją pradėta kryptimi – mažinti maksimalius moksleivių skaičius klasėse. Minimalus moksleivių skaičius gali tebūti tik vienas iš žymiai daugiau kriterijų nusprendžiant, ar mokykla turi egzistuoti.

Įtraukusis ugdymas nelengvai prigyja mokyklose, todėl reikalinga visa pagalba mokytojui tiek įdarbinant padėjėjus, tiek užtikrinant saugumą ir konsultacijas ištikus probleminiams atvejams.

Biurokratijos mažinimas niekaip netampa realiai sprendžiamu veiksmu. Prikuriama įvairių IT sprendimų, programų, platformų – nuo elektroninio dienyno iki kultūros paso. Dar atsiras ir atskira nauja platforma, apimanti neformalaus vaikų švietimo veiklas. Tokioje aplinkoje tenka ištisai ką nors užpildyti, pažymėti ir panašiai.

Bendrojo ugdymo procesams būtinas perdėtos biurokratijos procesų auditas. Auditas turi apimti tris lygmenis: ministerijos leidžiamus dokumentus, savivaldybių švietimo skyrių nurodymus ir veiksmus pačioje mokykloje. Jeigu reikalavimų nesukuria švietimo biurokratai ministerijoje, savo planų pateikia savivaldybių švietimo skyriai, mokyklose irgi atsiranda įvairių tarpinių procesų. Ir visa našta nukrinta tiesiai mokytojui.

Tokio pobūdžio auditą būtų galima pradėti nedelsiant – kad ir nuo kitų metų.

Akivaizdu, keičiasi mokytojų karta ir vien dalykinių kompetencijų gilinimas nesprendžia profesijos patrauklumo. Turime itin didelį dėmesį skirti mokytojo asmenybės tobulėjimui: leisti mokytis kalbų, įgyti žinių apie naujausias technologijas, dirbtinį intelektą ir žmogaus teises. Šiandien ypač svarbus pilietiškumo skatinimas bei kultūrinės kompetencijos. Stebimės, kodėl, pavyzdžiui, neišnaudojame kultūros pasui skirtų lėšų: šiuo atveju ypač reikšminga pedagogo motyvacija ir kultūrinė savivoka, ypač kalbant apie šiuolaikinį meną.

Visos svarbiausios tarptautinės organizacijos pabrėžia kūrybiškumą kaip vieną svarbiausių savybių ateities darbo rinkoje. Kūrybiškumo skatinimas ir metodai nėra dalykinės kompetencijos, tačiau privalu suvokti jų svarbą ir diegti vaikams nuo mažų dienų.

Žinoma, valstybinių brandos egzaminų atsisakymas – drąsus kultūrinis pokytis. Dalis moksleivių tėvų tai neišvengiamai priims jautriai, kels susirūpinimą galimu mokytojo šališkumu: ar šis yra „užsisėdęs“ ant vieno ar kito vaiko, jaučia asmeninį palankumą ar nepalankumą. Vis dėlto neapgaudinėkime savęs: ir dabartinė sistema negali veikti, jei mes nepasitikime mokytoju, o, mano nuomone, akivaizdu, kad nepasitikime.

Norint atsisakyti valstybinių brandos egzaminų, būtina diegti ir vystyti pedagoginės etikos standartą, kuris bus lemiamas. Tokiu atveju turėtume laikytis principo, kad pedagoginės etikos klausimus spręstų pati pedagogų bendruomenė savireguliacijos mechanizmais. Daugybė tokių pavyzdžių pritaikyta kitose sferose, pavyzdžiui, architektų, žurnalistų, odontologų bendruomenėse.

Ko gero, šalia ūkininkų, pedagogų profsąjungos yra vienos geriausiai savo srities darbuotojams atstovaujančios organizacijos: jų veiksmingos veiklos pavyzdžių matėme ne vieną ir ne du. Tačiau profsąjungų veikla yra kitokio pobūdžio negu gildijos.

Profesinės gildijos susiformavimas yra viena esminių profesijos prestižo sąlygų. Dažnu atveju tenka klausti Švietimo, mokslo ir sporto ministerijos ar Nacionalinės švietimo agentūros atstovų: kaip jūs bendraujate su atskirų dalykų atstovais, pavyzdžiui, ruošdami naujas užduotis egzaminams, taisydami esamus reikalavimus ir pan. Jie atsako, kad bendradarbiauja, kviečia į bendras darbo grupes ir kt. Tai nėra geras atsakymas, tai yra ryški indikacija, jog procesas netvarkingas: neaišku, kas kam atstovauja, kas kieno vardu kalba.

Todėl žiniasklaidoje vis pasigirsta nepatenkintų mokytojų, kyla kritikos, kad diegiant vienus ar kitus pakeitimus, pavyzdžiui, buvo per daug įtraukta universitetų atstovų arba atvirkščiai – per daug pedagogų. Tada Nacionalinė švietimo agentūra pradeda veikti ne strateginiu ar taktiniu režimu, o tarsi gaisrinė: nėra net kada pakelti galvos, vis tenka gesinti komunikacinės krizės laužus. Jau nebekalbu apie tai, kad visiškai nenormalu reikalauti ministro galvos, jeigu egzaminas buvo per sunkus, per lengvas ar panašiai. Ne veltui sklando kalbos, kad vadovauti Švietimo, mokslo ir sporto ministerijai ryžtasi tik savižudis. Tai nei normalu, nei sveika.

Ketverius metus teko dirbti kultūros ministru ir iš savo praktikos matau, kad yra ko pasimokyti ir švietimui. Kultūros sritis turbūt turi efektyviausią, demokratiškiausią atstovavimo modelį – Lietuvos kultūros tarybą (LKT). Jos suformavimas – itin sudėtingas procesas. Kiekvienam sektoriui atstovaujančios organizacijos turi apibrėžtą mechanizmą, kaip deleguojami rinkikai, kaip vėliau atrenkami LKT nariai. Ministro galias riboja šalia esanti atskira Kultūros ir meno patariamoji taryba, kurią iš kultūros elito suformuoja prieš tai dirbę ministrai. Kitaip tariant, veikia visiška savireguliacija, o valdžia su sektoriumi bendrauja pagarbaus atstumo principu, rūpinasi strateginiais sprendimais ir biudžeto lėšų paskyrimu, tačiau nesikiša smulkmeniškai į atskiras sritis.

Tokio mechanizmo švietimo sistemoje nėra. Pagal modelį, veikiantį kultūros srityje, reikėtų imtis pokyčių ir švietime: pakeisti santykį tarp ministerijos, Bendrojo ugdymo tarybos (jei įsivaizduojame, kad ji dabar veikia), Nacionalinės švietimo agentūros. Agentūra turi turėti aiškų formatą, kuriame apibrėžti atstovavimo principai, atskirų dalykininkų atstovai turi būti įgalinti patys priimti sprendimus, o su įgalinimu turėtų prisiimti atsakomybę už savo sprendimus. Tokiai struktūrai sudaryti reikėtų papildomo finansavimo, bet administraciniai poreikiai nėra finansiškai dideli, palyginti, pavyzdžiui, su mokyklų statybomis. Investuoti į naują gildijos įgalinimo modelį tikrai verta. To nepadarę eilinį kartą klimpsime detalėse, o viešojoje erdvėje į nokautą nukirstas švietimas toliau bus spardomas iš visų pusių.

Taigi, kada išdrįsime pasitikėti mokytojais ir švietimo gaisrus gesinsime ne komunikacinėmis klišėmis, o strateginiais sprendimais? Kiek tam reikės laiko: 10, 15 ar 20 metų?

Manau, padoriai sutvarkyti atlyginimų sistemą ir palaipsniui sumažinti biurokratiją galima dar šioje kadencijoje. Auditą, kaip pasiskirsto reikalavimai ir biurokratinė įtampa tarp ministerijos, savivaldybių skyrių ir mokyklų, galima pradėti nedelsiant. Kvalifikacijos kėlimo programa ir mokytojų gildijos įsteigimas gali užtrukti kelerius metus. Visa tai padarius, apie 2030 m. jau būtų galima nusibrėžti ir pamatinį tikslą – atsisakyti brandos egzaminų.

Visa tai verta pradėti jau dabar, nes įgyvendinami paruošiamuosius veiksmus pakeliui išsispręstume daugybę įstrigusių klausimų, dėl kurių kiekvieno sprendimo atskirai, ko gero, niekas per daug ir neprieštarautų.";2025-07-07 15:14:00;Simonas Kairys. Kada pasitikėsime mokytojais tiek, kad nebereikėtų egzaminų mokykloje?;https://www.delfi.lt/news/ringas/politics/simonas-kairys-kada-pasitikesime-mokytojais-tiek-kad-nebereiketu-egzaminu-mokykloje-120124004;2025
"„2025 metų egzaminai išryškino ne tik turinio, bet ir sisteminio organizavimo problemą – nors neatitikimai bei klaidos yra natūralus reiškinys, šiai abiturientų kartai pastaroji egzaminų sesija gali kainuoti brangią ateities siekių kainą. Mokiniai buvo verčiami prisitaikyti prie nenuspėjamų sąlygų vietoje to, kad parodytų tai, ko buvo nuosekliai mokyti“, – pranešime dėsto LMS.

„Egzaminų struktūra ir jų organizavimas vis labiau tolsta nuo kasdienio mokyklinio ugdymo, o egzaminų paskirtis ima panašėti ne į žinių patikrinimą, bet į gebėjimą „įveikti iššūkį“. Tai kelia klausimą,  ar brandos egzaminai vis dar skirti įvertinti žinias ir pasirengimą, ar veikiau jau tik tikrina ištvermę, prisitaikymą ir gebėjimus suspėti tilpti į nurodytą laiką?“ – akcentuoja organizacija.



Pasak LMS, abi VBE dalys buvo kupinos ne tik turinio, bet ir struktūros, organizacinių sprendimų bei vertinimo prieštaravimų.

Moksleivių vertinimus visos sesijos metu rinkusi organizacija tikina, kad pirmoje VBE dalyje, kurią laikė vienuoliktokai, atsiskleidė keli kertiniai trūkumai: neatitikimas ugdymo programoms, temų netolygumas, techniniai trikdžiai ir struktūrinis neaiškumas. LMS teigimu, techniniai nesklandumai paveikė visų dalykų egzaminus, mokiniais skundėsi dėl stringančios sistemos, netinkamos klaviatūros.

Anot jų, pirmoje istorijos egzamino dalyje pasitaikė dvyliktos klasės temų, o moksleiviai pasigedo bandomojo šio dalyko egzamino. Tuo metu chemijos, informatikos, ekonomikos ir filosofijos egzaminų pirmąsias dalis laikę moksleiviai teigė, kad kai kurios temos nebuvo nagrinėtos nei pamokose, nei vadovėliuose.

Visgi, pasak LMS, daugiausiai diskusijų kilo dėl pirmosios anglų kalbos egzamino dalies. Moksleiviai tikino, kad skaitymo užduotys buvo perteklinės, su sudėtingu, kartais pasitaikančiu C1 lygio žodynu, o joms skirtas laikas – neadekvatus.

LMS teigimu, dvyliktokų laikytoje antroje VBE dalyje dominuojantis iššūkis buvo laiko trūkumas ir perteklinis teorinių užduočių kiekis.

Anot organizacijos, laiko stygius itin jautėsi lietuvių kalbos ir literatūros egzamino metu. Moksleiviai tikino, kad užduotį teko rašyti iš karto į švarraštį. Pasak LMS, interpretaciją rašyti pasirinkę mokiniai skundėsi ir analizuojamo teksto apimtimi.

Tuo metu antrąją anglų kalbos VBE dalį laikę mokiniai turėjo parašyti tris skirtingus tekstus per ribotą laiką.

Kaip skelbta anksčiau, baimindamiesi, kad neišlaikys matematikos VBE, dvyliktokai trečiadienį ketina protestuoti prie Vyriausybės. Pasak jų, šia iniciatyva siekiama, kad būtų sumažinta matematikos žinių patikrinimo išlaikymo kartelė.

ELTA primena, kad pagrindinės VBE sesijos metu ir vienuoliktokai, ir dvyliktokai laikė po 17 egzaminų.

NŠA duomenimis, iš viso egzaminus šiais metais laiko per 27 tūkst. dvyliktokų ir panašus skaičius vienuoliktokų.";2025-07-07 17:05:00;Kritikuoja egzaminų sesiją: mokiniai buvo verčiami prisitaikyti prie nenuspėjamų sąlygų;https://www.delfi.lt/news/daily/education/kritikuoja-egzaminu-sesija-mokiniai-buvo-verciami-prisitaikyti-prie-nenuspejamu-salygu-120124115;2025
"„Dėl šių metų matematikos egzamino rezultatų – labai aiškiai noriu patikinti, kad abiturientų tikrai nesiekiame „sukirsti“. Šiuo metu dirba vertinimo komitetas, suprasdamas, kad ši karta yra pirmoji, laikiusi naujo tipo egzaminą, jis deda visas pastangas atsižvelgti į mokinių interesus“, – Eltai raštu perduotame komentare teigia R. Popovienė.

„Labai gaila, kad mokiniams tenka protestuoti ir kad brandos egzaminų sesija nėra tokia, kokios norėtume – nekeliančios perteklinio nerimo ir įtampų“, – pridūrė ji.

Ministrė sako suprantanti dalies abiturientų pasipiktinimą, kad jiems privaloma laikyti matematikos VBE, nepaisant gerų rezultatų kituose dalykuose ir planų studijuoti humanitarinę sritį.

„Apie tai išsamiai diskutuosime su švietimo ekspertais, mokyklų vadovais, Lietuvos moksleivių sąjunga. Nuomonių yra įvairių. Tiek privalomo matematikos egzamino šalininkai, tiek oponentai turi stiprių argumentų – visus juos privalome deramai pasverti“, – tvirtina R. Popovienė.

Ji taip pat akcentuoja, kad kompleksiški pakeitimai privalo būti paskelbti prieš dvejus metus, kad mokiniai apie juos žinotų ir ruoštųsi.

„Šių metų egzaminų tvarką patvirtino ankstesnė ministerijos vadovybė. Kaip jau ne kartą minėjau, deja, keisti šios tvarkos neturime jokių teisinių galimybių“, – nurodė Švietimo, mokslo ir sporto ministerijos (ŠMSM) vadovė.

R. Popovienė tikina, kad jai pradėjus darbą ŠMSM, buvo rasta nemažai problemų dėl vadovėlių stygiaus ir dėl egzaminų. Pasak ministrės, ji ir ministerijos komanda išgirdo ir įsigilino į daugumą pastebėjimų, nusiskundimų, raginimų ir nuomonių.

„Ką galima buvo taisyti skubiai, tą pataisėme: dėl lietuvių kalbos ir literatūros egzamino II dalies struktūros, istorijos ir geografijos egzaminų naujų užduočių nukėlimo nuo 2028–2029 mokslo metų. Parengėme kitų metų egzaminų tvarkaraštį, kuriame nebėra egzaminų per mokinių atostogas“, – akcentavo ji.

Kaip jau buvo skelbta, protestu prie Vyriausybės abiturientai siekia, kad būtų sumažinta matematikos žinių patikrinimo išlaikymo kartelė.

Vilniaus miesto savivaldybė tikina leidimą protestui išduosianti pirmadienį. Pasak atstovo Gabrieliaus Grubinsko, jis bus suteiktas renginiui iki 900 žmonių.

ELTA primena, kad matematikos egzaminas dvyliktokams vyko birželio 6 d.

Išplėstiniu (A) kursu šį egzaminą rinkosi laikyti apie 13,2 tūkst. kandidatų, bendruoju (B) kursu daugiau kaip 7,4 tūkst. moksleivių.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-07-07 19:57:00;Popovienė apie dvyliktokų planus protestuoti dėl matematikos egzamino: nesiekiame jų sukirsti;https://www.delfi.lt/news/daily/lithuania/popoviene-apie-dvyliktoku-planus-protestuoti-del-matematikos-egzamino-nesiekiame-ju-sukirsti-120124139;2025
"„Galiu tik apgailestauti ir iš karto pasakyti, kad sprendimas kitiems metams jau yra priimtas – kažkokių tarpinių registravimųsi nebus. Mokiniai galės patys iš karto užsiregistruoti, kad tokių dalykų neatsitiktų“, – interviu Eltai teigė R. Popovienė.

„Mes iš karto aptarėme, kad kitais metais, kai bus perlaikymas dėl ligos, neatvykimo ar kitų svarbių priežasčių, mokinys galės pats iš karto registruotis į sistemą. Moksleivis pats matys, ar jis prisiregistravo, kur jis turi eiti. Tai yra labai svarbu. Jau yra priimtas sprendimas, kad taip bus. Tie tarpininkai ar sukurtos sudėtingos taisyklės sukelia tam tikrų problemų“, – akcentavo ji.

Pasak ministrės, ši situacija įvyko dėl žmogiškos klaidos. Tačiau ji tikina, kad tai paragino iškelti klausimą dėl sistemos sudėtingumo.



„Jeigu mes šiais metais matėme, kad pakartotinėje sesijoje mes susidūrėme su administracinėmis, techninėmis klaidomis, registruojant mokinius perlaikymui, ir kad tai atsitiko mokyklose dėl žmogiškosios klaidos. Kodėl buvo sudaryta tokia sudėtinga sistema, kad reikalingi tarpininkai tam, kad moksleiviai dar per kažką užsiregistruotų perlaikymui?“ – dėstė R. Popovienė.

Birželio pabaigoje paaiškėjo, kad mokyklos neužregistravo dalies abiturientų, norėjus perlaikyti vienuoliktoje klasėje laikytą pirmąją egzamino dalį.

Savo ruožtu Švietimo, mokslo ir sporto ministerija (ŠMSM) pasiūlė surengti papildomą matematikos valstybinio brandos egzamino pirmosios dalies perlaikymą tiems abiturientams, kurie dėl administracinio mokyklų aplaidumo nebuvo užregistruoti į sesiją kartu su kitais mokiniais.

Pasak ministerijos, elektroniniu būdu rengiamas egzaminas mokyklose vyktų liepos 18 d.

Matematika yra vienas iš dviejų privalomų išlaikyti egzaminų stojantiesiems į aukštąsias mokyklas, išskyrus menų studijas.

Ministerijos duomenimis, į egzamino perlaikymą galėjo būti neužregistruota apie 100 abiturientų. Visi mokiniai jau turi praėjusiais metais gautus įvertinimus, tačiau turi teisę šiais metais perlaikyti pirmąją patikrinimo dalį.

ELTA primena, kad pagrindinės valstybinės brandos egzaminų sesijos metu ir vienuoliktokai, ir dvyliktokai laikė po 17 egzaminų.

Pakartotinė egzaminų sesija vienuoliktokams vyko birželio 25–liepos 3 dienomis. Tuo metu abiturientams pakartotinė sesija vyksta birželio 23–liepos 11 dienomis.

NŠA duomenimis, iš viso egzaminus šiais metais laiko per 27 tūkst. dvyliktokų ir panašus skaičius vienuoliktokų.";2025-07-08 17:12:00;Popovienė: nuo kitų metų mokiniai patys registruosis egzaminų perlaikymams;https://www.delfi.lt/news/daily/education/popoviene-nuo-kitu-metu-mokiniai-patys-registruosis-egzaminu-perlaikymams-120124419;2025
"„Daugiausia skundų ir įvairiausių siūlymų mes gauname dėl matematikos egzamino. Rašo ir tėvai, ir moksleiviai, (…) dėl to esame atviri ir diskutuosime, ar tikrai matematikos egzaminas turi būti privalomas, jei moksleiviai nori studijuoti humanitarines specialybes“, – LRT televizijos laidai „Dienos tema“ antradienį sakė ministrė.

Jos teigimu, galimybė nelaikyti matematikos egzamino galėtų padėti spręsti pedagogų trūkumo problemą.

„Jei jaunimas nori studijuoti, rinktis pedagogo profesiją, tačiau rinktis vokiečių, anglų kalbų ar kitas humanitarines (studijas – ELTA), tikrai keliame klausimą, ar yra privalomas matematikos egzaminas. Esame atviri diskusijoms, diskutuosime ir įsiklausysime į mokinių ir visos švietimo bendruomenės lūkesčius“, – tikino R. Popovienė.

Baimindamiesi, kad neišlaikys matematikos valstybinio brandos egzamino (VBE), dvyliktokai šį trečiadienį ketina protestuoti prie Vyriausybės.

Pasak jų, šia iniciatyva siekiama, kad būtų sumažinta matematikos žinių patikrinimo išlaikymo kartelė.

Ministrė jau anksčiau teigė suprantanti dalies abiturientų pasipiktinimą, kad jiems privaloma laikyti matematikos VBE, nepaisant gerų rezultatų kituose dalykuose ir planų studijuoti humanitarinę sritį.

Matematikos egzaminas dvyliktokams vyko birželio 6 d.

Išplėstiniu (A) kursu šį egzaminą rinkosi laikyti apie 13,2 tūkst. kandidatų, bendruoju (B) kursu daugiau kaip 7,4 tūkst. moksleivių.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-07-08 23:42:00;Popovienė: svarstome neprivalomu padaryti matematikos egzaminą humanitarinėms studijoms;https://www.delfi.lt/news/daily/lithuania/popoviene-svarstome-neprivalomu-padaryti-matematikos-egzamina-humanitarinems-studijoms-120124480;2025
"„Kartelė nebuvo mažinta, kadangi tai yra nustatyta teisės aktais. Viduryje mokslo metų, ypač prieš egzaminus, negalėjome (mažinti – ELTA)“, – trečiadienį LRT radijui teigė J. Petkevičius.

„Tačiau buvo atlikti tokie patys veiksmai, kaip ir pernai metais. Mokinių rezultatai buvo indeksuoti, pridedant tam tikrą taškų skaičių. Norėjome normalizuoti taškus, subalansuoti dėl tos ribos, išlaikyti vienodas vaikų galimybes“, – akcentavo jis.

Kaip skelbta anksčiau, pernai metais nustatyta, kad vienuoliktokų laikytos pirmosios VBE dalies užduotys buvo sunkesnės, nei to reikalauja matematikos užduoties aprašas. Dėl šios priežasties, mokiniams balai už užduotis buvo indeksuojami, perskaičiuoti jiems palankesniu įvertinimu. Mokinių rezultatai dėl to gerėjo.



Tuo metu kalbėdamas apie šiais metais abiturientų laikytą antrąją matematikos VBE dalį, viceministras patikino, kad dvyliktokams neverta nuogąstauti.

„Abiturientams nereikia labai nuogąstauti, kad tikrai bus labai baisu. Reikia turėti omenyje, kad 3 tūkst. daugiau vaikų šiais metais buvo pasirinkę matematiką negu pernai metais. Palaukite rezultatų, tačiau nėra taip blogai, kaip vaikai nuogąstauja“, – dėstė J. Petkevičius.

„Tikrai rezultatai nėra tokie tragiški, pamatysite netrukus“, – pabrėžė jis.

Baimindamiesi, kad neišlaikys matematikos VBE, dvyliktokai trečiadienį ketina protestuoti prie Vyriausybės. Pasak jų, šia iniciatyva siekiama, kad būtų sumažinta matematikos žinių patikrinimo išlaikymo kartelė.

Vilniaus miesto savivaldybė išdavė leidimą renginiui iki 900 žmonių.

ELTA primena, kad matematikos egzaminas dvyliktokams vyko birželio 6 d.

Išplėstiniu (A) kursu šį egzaminą rinkosi laikyti apie 13,2 tūkst. kandidatų, bendruoju (B) kursu daugiau kaip 7,4 tūkst. moksleivių.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-07-09 09:12:00;Švietimo vieministras: matematikos egzamino rezultatai buvo indeksuoti;https://www.delfi.lt/news/daily/education/svietimo-vieministras-matematikos-egzamino-rezultatai-buvo-indeksuoti-120124513;2025
"„Lietuvos abiturientams šiemet kilo nemažai nerimo dėl valstybinio brandos egzamino (VBE) matematikos I dalies perlaikymo galimybių. Dalis mokinių, dėl techninių nesklandumų ar klaidinančios informacijos, negalėjo pasinaudoti pirmine galimybe perlaikyti egzaminą birželio mėnesį.

ŠMSM paskelbė apie planus organizuoti papildomą perlaikymą tiems, kurių pavardės buvo klaidingai neįtrauktos į sąrašus. Tačiau, jei ši galimybė bus suteikiama tik išrinktajai grupei, o kitiems, kurie dėl informacinių trūkumų negalėjo dalyvauti, jos bus atsisakyta, susidursime su rimta nelygybės problema.

Lygių galimybių principas yra viena iš pamatinių švietimo vertybių ir Lietuvos Respublikos Konstitucijos garantijų. Kiekvienas mokinys turi teisę į vienodas sąlygas, ypač kai kalbama apie tokį svarbų žingsnį kaip brandos egzaminai, nuo kurių priklauso tolesnės studijos ir karjeros galimybės. Kai dalis abiturientų dėl neaiškios ar klaidinančios informacijos negavo galimybės perlaikyti egzaminą, jų teisės faktiškai buvo apribotos.

Argumentas, kad dėl techninių galimybių neįmanoma surengti platesnio egzamino perlaikymo, šiuolaikinėmis technologijomis ir organizaciniais sprendimais atrodo nebepriimtinas. Jeigu techninės priemonės riboja mokinių teisę į vienodas galimybes, kyla pagrįsta abejonė, ar toks sprendimas nėra sisteminės nelygybės apraiška“, – laiške rašė moteris.

Jos teigimu, egzaminai yra ne tik žinių patikrinimas – tai galimybė jaunimui žengti į aukštesnį išsilavinimą, profesinę karjerą ir įgyvendinti svajones.



„Jei dėl administracinių klaidų arba informacijos stokos dalis abiturientų bus atskirti nuo perlaikymo galimybės, tai gali negrįžtamai paveikti jų ateitį.

Dėl to būtina, kad ministerija ir Nacionalinė švietimo agentūra (NŠA) užtikrintų galimybę perlaikyti matematikos VBE I dalį visiems abiturientams, kurie dėl objektyvių priežasčių negalėjo pasinaudoti pirmine galimybe. Tai ne tik teisingumo ir lygiateisiškumo reikalas, bet ir svarbus žingsnis, saugant švietimo sistemos patikimumą bei visuomenės pasitikėjimą.

Jei galimybė bus suteikta tik daliai abiturientų, tai neabejotinai paskatins teisines kovas ir nepasitenkinimą bendruomenėje. Todėl būtina iš karto imtis priemonių, kurios užtikrintų, jog visi mokiniai turėtų vienodas ir sąžiningas galimybes laikyti egzaminą“, – teigė ji.

Šiuo laišku pasidalijome su ŠMSM ir paklausėme, ar kaip vykdomas minimo egzamino perlaikymas ir kaip užtikrinamos lygiavertės galimybės abiturientams jį perlaikyti? Dalijamės ministerijos komentaru.

„Šių metų abiturientams buvo suteikta galimybė perlaikyti praėjusiais metais, vienuoliktoje klasėje, laikytas pirmąsias valstybinių brandos egzaminų dalis, išskyrus lietuvių kalbos ir literatūros kalbėjimo dalį. Apie tai jie turėjo informuoti savo mokyklą iki praėjusių metų lapkričio 25 d. Kaip jau seniai įprasta, mokyklos registravo savo mokinius į egzaminus.

Deja, paaiškėjo, kad kai kurios mokyklos užregistravo ne visus norėjusius egzaminų pirmąsias dalis perlaikyti mokinius. Mokyklos, kurios tai anksčiau ar vėliau pastebėjo, kreipėsi į Valstybinių brandos egzaminų organizavimo ir vykdymo tvarkos apraše nenumatytų ir nereglamentuotų atvejų nagrinėjimo komisiją, ir mokiniai buvo įtraukti į sąrašus. Bet pasitaikė ir tokių atvejų, kai mokiniai tik atėję į egzaminą sužinojo, kad jie neužregistruoti ir negali perlaikyti egzamino.

Švietimo, mokslo ir sporto ministerija, siekdama, kad dėl mokyklų neatidumo nenukentėtų abiturientai ir jiems nebūtų užkirstas kelias pretenduoti į universitetus ir kolegijas, inicijavo papildomą privalomo stojant į aukštąsias mokyklas matematikos valstybinio brandos egzamino I dalies perlaikymą abiturientams, kurie negalėjo perlaikymo teise pasinaudoti anksčiau“, – buvo rašoma komentare.

Jis rengiamas liepos 18 d. Į jį gali registruotis tie abiturientai, kurie nebuvo įtraukti į matematikos valstybinio brandos egzamino I dalį perlaikančiųjų sąrašus.

„Taip pat dalyvauti papildomame egzamine gali ir abiturientai, kurie per mokslo metus keitė mokymosi kursą (A iš B arba atvirkščiai) ir nebuvo informuoti apie tai, kad reikia laikyti abi egzamino dalis iš  to paties kurso. Dėl registracijos reikia kreiptis į savo mokyklą  ir pateikti prašymus liepos 9-11 d.

Tie abiturientai, kurie dėl pagrįstų aplinkybių iki lapkričio 25 d. nebuvo pateikę prašymų perlaikyti matematikos valstybinio egzamino I dalies, gali skubiai kreiptis su argumentuotu prašymu į Valstybinių brandos egzaminų organizavimo ir vykdymo tvarkos apraše nenumatytų ir nereglamentuotų atvejų nagrinėjimo komisiją, pateikdami prašymą Nacionalinės švietimo agentūros direktoriui, kad būtų galimybė dalyvauti papildomame perlaikyme liepos 18 d.“, – buvo rašoma atsakyme.

Vilniuje, V. Kudirkos aikštėje trečiadienio rytą organizuojamas abiturientų protestas. Jaunuoliai daugiau tylėti nebegali – kreipiasi į Švietimo, mokslo ir sporto ministeriją (ŠMSM).

„Nebegalime kentėti, kol trypiama mūsų, abiturientų, ateitis.

Besibaigiančios brandos egzaminų sesijos metu su mumis buvo absoliučiai nesiskaitoma: brandos egzaminų užduotyse knibždėjo klaidų, pats egzaminų organizavimo procesas buvo chaotiškas, iš kai kurių abiturientų buvo atimta teisė patekti į egzamino laikymo patalpas. Egzaminams buvome priversti ruoštis be tinkamų vadovėlių, nežinodami, kokiais dar naujais reikalavimais būsime apipinti.

Visa tai vainikavo nepateisinamai iškelta būtinųjų egzaminų, kaip antai matematikos, išlaikymo kartelė, kurios nepasiekus daugybei jaunų žmonių teks atsisveikinti su svajone studijuoti Lietuvoje.

Todėl Lietuvos abiturientai kyla protestui. Švietimo, mokslo ir sporto ministrė pasirinko neatsižvelgti į mūsų tėvų, Lietuvos mokytojų, kitos akademinės bendruomenės kritiką ir raginimus situaciją skubiai spręsti.

Tad kviečiame atvykti į abiturientų protesto akciją, kuri vyks liepos 9 d. (trečiadienis) V. Kudirkos aikštėje, Vilniuje 11 val. ir palaikyti mūsų reikalavimus skubiai koreguoti valstybinių brandos egzaminų rezultatus, atsižvelgiant į racionalius pedagogų siūlymus“, – skelbia protesto organizatoriai.

Norite išsakyti savo nuomonę ar pranešti naujieną? Rašykite el. paštu pilieciai@delfi.lt!";2025-07-09 09:30:00;Po kilusio ažiotažo abituriento mama ragina nedelsiant reaguoti: į griežtą laišką sureagavo ministerija;https://www.delfi.lt/kartu/ka-manai/po-kilusio-aziotazo-abituriento-mama-ragina-nedelsiant-reaguoti-i-griezta-laiska-sureagavo-ministerija-120124510;2025
"Šiemet lietuvių kalbos ir literatūros egzaminą išplėstiniu kursu išlaikė 94,3 proc. abiturientų.

Šimto balų įvertinimus gavo 132 kandidatai, t. y. 0,8 proc. visų laikiusiųjų šį egzaminą. Išplėstiniu lygiu lietuvių kalbos ir literatūros egzaminą laikė 17 042 kandidatai. Bendruoju lygiu lietuvių kalbos ir literatūros egzaminą laikė 6 957 kandidatai. Egzaminą išlaikė 68,7 proc. kandidatų.

Daugiau kaip 14 tūkst. kandidatų, laikiusių lietuvių kalbos ir literatūros egzaminą išplėstiniu kursu, rinkosi svarstyti probleminį klausimą „Ar lengva būti savimi?“ pagal Vinco Mykolaičio-Putino romano „Altorių šešėly“ ištrauką.

Neišlaikiusieji valstybinio lietuvių kalbos ir literatūros brandos egzamino, galės jį tuo pačiu lygiu kaip ir pagrindinėje sesijoje perlaikyti pakartotinėje egzaminų sesijoje liepos 11 dieną.

Daugiau nei 1 017 abiturientų, t. y. 8,1 proc., šiais metais laikiusių matematikos egzaminą išplėstiniu lygiu įvertinti šimtu balų. Iš viso egzamine dalyvavo 12 580 kandidatų. Egzaminą išlaikė 84,5 proc. laikiusiųjų.

Matematikos egzaminą bendruoju kursu laikė 5 954 kandidatas. 57,1 proc. laikiusiųjų jį išlaikė. Gautų taškų vidurkis siekė 41,7 taško iš 100 galimų. Šimto balų įvertinimą gavo 29 mokiniai, tai sudaro 0,5 proc. laikiusiųjų.

Daugiau šimtukų šiemet gavo ir istorijos egzaminą laikę abiturientai.

NŠA duomenimis, aukščiausią šimto balų įvertinimą gavo 614 abiturientų – 7,1 proc. kandidatų.

Biologijos egzaminą laikė 8 464 kandidatai. Egzaminą išlaikė 91,8 proc. visų laikiusiųjų. Šimto balų įvertinimą gavo 128 kandidatai, t. y., 1,5 proc. kandidatų.

Geografijos egzaminą išlaikė 97 proc. kandidatų. Aukščiausiais balais įvertinti 375, t. y. 6,2 proc., laikiusiųjų. Iš viso egzamine dalyvavo 6020 kandidatų.

Šiais metais abiturientai laikė naujų dalykų valstybinius brandos egzaminus – filosofijos, ekonomikos ir verslumo, inžinerinių technologijų.

Filosofijos egzaminą išlaikė visi kandidatai, kurie dalyvavo abiejose egzamino dalyse. Šį egzaminą laikė 80 abiturientų. Šimto balų įvertinimą gavo 20 proc. laikiusiųjų.

Ekonomikos ir verslumo egzaminą laikė 1615 abiturientų. Egzaminą išlaikė 92,9 proc. kandidatų. Aukščiausią įvertinimą gavo 77 kandidatai, t. y. 4,8 proc. laikiusiųjų.

Inžinerinių technologijų egzaminą laikė 70 kandidatų. Egzaminą išlaikė 70 proc. visų laikiusiųjų.

Pasak NŠA, po rezultatų paskelbimo per dvi darbo dienas mokiniai gali pateikti prašymą dėl apeliacijos nagrinėjimo  savo mokyklos vadovui. Šių egzaminų apeliacijas ketinama išnagrinėti iki liepos 25 dienos.

ELTA primena, kad pagrindinė VBE sesija vyko gegužės 30–birželio 20 dienomis. NŠA duomenimis, iš viso egzaminus šiais metais laikė per 27 tūkst. dvyliktokų ir panašus skaičius vienuoliktokų.

Šiuo metu iki liepos 11 dienos dar tebevyksta pakartotinė sesija.

Pagrindinės ir pakartotinės sesijos egzaminų rezultatus numatoma paskelbti iki liepos 16 dienos, o rezultatus po apeliacijų nagrinėjimo – iki liepos 25 dienos.";2025-07-09 10:04:00;Skelbiami pirmieji valstybinių brandos egzaminų rezultatai;https://www.delfi.lt/projektai/studijos/skelbiami-pirmieji-valstybiniu-brandos-egzaminu-rezultatai-120124536;2025
"„Nepaisant to, kad mokinių pasiekimai yra geresni nei anksčiau, vertinant visus egzaminus (…), tapo akivaizdu, kad (…) 35 taškų kartelė mokiniams yra per aukšta. Atsižvelgęs į tai, vertinimo komitetas nusprendė prie kiekvieno kandidato galutinio gautų taškų skaičiaus pridėti 10 taškų“, – trečiadienį surengtoje spaudos konferencijoje teigė R. Popovienė.



„Taigi, atliepiame abiturientų lūkestį ir kompensuojame perinamojo laikotarpio netolygumus“, – sakė ministerijos vadovė.

Tiesa, ministrė akcentuoja, jog šiemet A lygio lietuvių kalbos ir literatūros bei matematikos egzaminų rezultatai buvo itin geri.

„Lietuvių kalbos A lygio egzaminą išlaikė daugiau kaip 94 proc. mokinių, neišlaikė perpus mažiau abiturientų nei pernai – 5 proc. Lietuvių kalbos ir literatūros taškų vidurkis – beveik 60 proc., o rezultatas yra geriausias per 10 metų“, – kalbėjo Švietimo, mokslo ir sporto ministerijos (ŠMSM) vadovė.

„Matematikos A lygį pasirinkusiems mokiniams šis egzaminas irgi buvo nesunkiai įveikiamas. Jį išlaikė beveik 85 proc. abiturientų. Rekordinis skaičius 100-ukų – 8 proc.“ – sakė R. Popovienė.

Vis dėlto, ministrė pripažįsta, jog mokiniams, kuriems sekasi sunkiau, dėl padidintos patikrinimo išlaikymo kartelės matematikos egzaminą įveikti yra sudėtingiau nei anksčiau.

„Viena vertus, tai – gera žinia, turint omenyje, kad ankstesnės ministerijos vadovybė priėmė sprendimą išlaikymo ribos kartelę šių metų abiturientams pakelti nuo 16 iki 35 taškų. Visgi, reikia pripažinti, kad ne pirmūnams išlaikyti egzaminą dėl to tapo sudėtingiau“, – akcentavo ji.

ELTA primena, kad baimindamiesi, jog neišlaikys matematikos valstybinio brandos egzamino (VBE), dvyliktokai trečiadienį renkasi protestuoti prie Vyriausybės. Šia iniciatyva jie teigė siekiantys, kad būtų sumažinta matematikos žinių patikrinimo išlaikymo kartelė.

Matematikos egzaminas dvyliktokams vyko birželio 6 d.

Išplėstiniu (A) kursu šį egzaminą rinkosi laikyti apie 13,2 tūkst. kandidatų, bendruoju (B) kursu daugiau kaip 7,4 tūkst. moksleivių.

Daugiau nei 1 017 abiturientų, t. y. 8,1 proc., šiais metais laikiusių matematikos egzaminą išplėstiniu lygiu įvertinti šimtu balų. Iš viso egzamine dalyvavo 12 580 kandidatų. Egzaminą išlaikė 84,5 proc. laikiusiųjų.

Matematikos egzaminą bendruoju kursu laikė 5 954 kandidatas. 57,1 proc. laikiusiųjų jį išlaikė. Gautų taškų vidurkis siekė 41,7 taško iš 100 galimų. Šimto balų įvertinimą gavo 29 mokiniai, tai sudaro 0,5 proc. laikiusiųjų.";2025-07-09 10:57:00;Popovienė: prie daugelio abiturientų egzaminų rezultatų nuspręsta pridėti po 10 taškų;https://www.delfi.lt/news/daily/lithuania/popoviene-prie-daugelio-abiturientu-egzaminu-rezultatu-nuspresta-prideti-po-10-tasku-120124555;2025
"Šių metų egzaminų sesija išryškino ne tik turinio, bet ir sisteminio organizavimo problemą, konstatuoja Lietuvos moksleivių sąjunga (LMS). Todėl, pasak organizacijos, susidaro įspūdis, kad valstybinių brandos egzaminų (VBE) paskirtimi tapo ne žinių, o moksleivių ištvermės patikrinimas, skelbė naujienų agentūra ELTA.

Pasak LMS, abi VBE dalys buvo kupinos ne tik turinio, bet ir struktūros, organizacinių sprendimų bei vertinimo prieštaravimų.

Lietuvos moksleivių sąjungos (LMS) valdybos narės Tėjos Lukošiūtės teigimu, iniciatyva organizuoti mitingą kilo patiems abiturientams, jie į organizaciją kreipėsi dėl pagalbos įgyvendinant šią idėją.

Pasak jos, šių metų matematikos brandos egzaminų rezultatai yra nuviliantys ir didelei daliai moksleivių tai sutrukdys įstoti į aukštąsias mokyklas.

„Šiais metais abiturientai nukentėjo. Kiek skaičiavau – išlaikiau. (...) Bet kitiems dabar skauda, dabar neįstos į aukštąsias mokyklas, prarasim tikrai daug entuziastingų, motyvuotų žmonių, kurie nori studijuoti humanitarinius mokslus, bet dėl matematikos dabar negalės įstoti. Yra tikrai daug moksleivių, kurie praras galimybę mokytis aukštojoje mokykloje“, – žurnalistams sakė LMS valdybos narė.

Savo ruožtu į protestą atėjusi abiturientė Ugnė iš Vilniaus teigė, kad egzaminų išlaikymo kartelės yra nerealistiškai aukštos.

„Į šį protestą atėjau tam, kad mes esame naudojami kaip žiurkės, iš mūsų yra tyčiojamasi, užkeltos nerealios kartelės. Jeigu žmogui nereikia matematikos kažkur, tai kam ją dėti? Visiška nesąmonė“, – teigė proteste dalyvaujanti moksleivė.

„Norėtųsi lygumo visiems – kad visoms kartoms būtų lygiai, nes dabar mes nuo dešimtos klasės esame išbandomi, naudojami. Nesąmoninga, tai – mums papildomas darbas, stresas, tiesiog griaunama ateitis“, – dėstė proteste dalyvaujanti vilnietė.

Tuo metu iš Panevėžio atvykęs dvyliktokas Paulius teigė, jog ministerijai keliami trys pagrindiniai reikalavimai: dėl privalomo matematikos egzamino, dėl pernelyg aukštos išlaikymo kartelės ir dėl Nacionalinės švietimo agentūros (NŠA) padarytų klaidų egzaminuose.

„(Ministerijos – ELTA) atsakymas bent mane tenkina, nes tai nėra mūsų šios ministerijos klaida, tai yra buvusios ministerijos vadovybės padaryta klaida. Bet, manau, yra per mažai aiškinama, kokie teisės aktai neleidžia keisti, nes mums tiesiog atsiunčiamos šabloninės žinutės „teisės aktai neleidžia“, o nurodyti teisės aktą pamirštama“, – piktinosi abiturientas.

Kaunietė Viktorija teigė, kad ją labiausiai supykdė, jog su jų karta yra eksperimentuojama jau antrus metus.

„Tapome vienuoliktokais, gavome tarpinius patikrinimus. Dabar gavome iškeltas nerealias egzamino ribas, ypač matematikos. Tai tas ir supykdė, kad mes irgi žmonės, irgi mokiniai, ir negalima eksperimentuoti.

Jeigu visiems vienodi įstatymai, viskas yra vienoda, tai kodėl būtent mus išskiria?“, – klausė ji.

Mergina pripažino, kad jai sudėtingiausia buvo matematika.

„Aš matematiką mokiausi A lygiu ir tris kartus per savaitę vaikščiojau pas korepetitorę. Šiaip ne taip pagal preliminarius atsakymus ją išsilaikiau, bet darbo, nervų, streso buvo įdėta labai daug. Tai būtent dėl to stoviu čia. Abejoju, kad bet koks mokinys turėtų taip jaustis“, – tikino ji.

Abiturientė Viktorija pasakojo, kad planavo stoti į VDU istoriją, todėl jai reikėjo tik išlaikyti matematiką, mat istorijos egzaminui pasiruošė stipriai.

„Kaip ir nesutrukdė [matematika], bet jeigu būčiau neišlaikius matematikos, man būtų viskas užsidarę. Būtų belikęs emigracijos kelias“, – nevyniojo į vatą ji.

Kitas „Delfi“ kalbintas jaunuolis Paulius į mitingą atvyko iš Panevėžio ir sakė, kad į tai padaryti jį privertė trys priežastys.

„Atvykome dėl trijų reikalavimų: privalomo matematikos egzamino per aukštos [išlaikymo] kartelės, NŠA ir egzaminų kūrėjų klaidų egzaminuose ir neaiškių formuluočių“, – komentavo jis.

Jaunuoliai nori, kad jų balsą išgirstų valstybinės institucijos ir leistųsi į diskusijas, dialogą.

„Neseniai čia ūkininkai protestavo, tai abiturientai irgi gali protestuoti“, – pridėjo Paulius.

ŠMSM ministrės dienotvarkėje buvo pažymėta, kad su abiturientais ji pasikalbėti turėtų atvykti.

„Tikimės, kad nepabijos blogo oro. Vis tiek keliaus į vyriausybės posėdį, tai galbūt užeis ir atsakys į keletą mūsų klausimų“, – vylėsi jis.

Ateiti ir nepabijoti stipraus lietaus vaikiną paskatino komunikacijos su abiturientais stoka.

„Vieną dieną komunikuojame vieną, o kitą dieną, savaitę jau komunikuojame kitas naujienas. Tai tas komunikacijos trūkumas ir nesupratimas, nesutarimai tarp institucijų mane privertė ateiti, kelti šį klausimą.“

Trečiasis vaikinas, vardu Bernardas, į Vinco Kudirkos aikštę atvažiavo iš Alytaus. Rankose jis laikė plakatą, kuriame puikavosi klausimas: „Ar patys skaitėte programą?“

„Į egzaminus pastoviai pakliūna klaidų, kai kurie klausimai nesilaiko programos, daugiausiai tai pasitaikė fizikos egzamine, kurį laikiau. Perlaikymai, kuriuos mums prižadėjo kaip sprendimą, buvo dar sunkesni. Tiek aš, tiek kiti, kuriuos kalbinau, iš tarpinių [egzaminų] gavo mažiau, nei praėjusiais metais“, – apie labiausiai supykdžiusius dalykus kalbėjo jis.

Jis taip pat prabilo ir apie matematikos egzamino išlaikymo kartelę, kuri, buvo žadėta, bus svarstoma.

„Aš noriu, kad būtų mažiau svarstoma ir daugiau daroma“, – sakė Bernardas.

Iš Kauno atvykusi Gabija savo plakate nusprendė užrašyti žinutę: „Naikina šalies ateitį“. Raudonomis raidėmis buvo paryškintos NŠA raidės.

„Mano ateitis man yra svarbiausias dalykas“, – apie atvykimo motyvus užsiminė ji.

Gabija taip pat paminėjo matematikos egzaminą, tačiau tuo pačiu atkreipė dėmesį ir į istoriją.

„Ilgai negavome naujų vadovėlių, antrą vadovėlių dalį gavome tik kovo mėnesį, tai irgi didelė spraga“, – sakė ji.

Kauniečių proteste buvo ir daugiau. Štai Kęstutis jau ne abiturientas, tačiau atvyko į protestą, norėdamas palaikyti moksleivius ir savo merginos, kuriai šie klausimai šiuo metu yra svarbūs.

„Atvykau palaikyti, nes mes turėjome daug problemų su VBE matematikos egzaminu, kartu ėjome pas korepetitorę, stengėmės susitvarkyti tas klaidas tam, kad įgyti [gerą] matematikos egzamino rezultatą. Eigoje supratome, kad pats egzaminas ir užduotys yra daugiau eksperimentinės.

Pats esu baigęs inžinerinius mokslus ir dirbu inžinerinėje srityje, tai su matematika dažnai susiduriu kasdienybėje, todėl pamatęs šią neteisybę, nusprendžiau atvykti ir palaikyti.

Aš manau, kad labai svarbu jauniems žmonėms palaikymas ir kaip buvęs Kauno liberalaus jaunimo narys, manau, kad būtina palaikyti ir net neesant abiturientui, padėti kitiems“, – sakė jis.

Jis perdavė žinutę R. Popovienei.

„Svarbu yra daugiau klausyti, mažiau kalbėti. Tikrai žmonėms, kurie stoja į humanitarinius mokslus ar į menų sritis, veterinarijos mokslus, galbūt nėra taip svarbu turėti aukštą matematikos egzamino lygį – daug svarbiau žingeidumas kitose srityse.“

Prasidėjus protestui, abiturientai ėmė skanduoti: „Klaidos jūsų, taškai mūsų.“

Susitikti su protestuotojais atvyko ir švietimo, mokslo ir sporto ministrė Raminta Popovienė, viceministras Jonas Petkevičius bet ministrės patarėjas Tomas Bičiūnas. Ministrė moksleiviams tikino, kad šiais metais negalėjo imtis tam tikrų pokyčių egzaminų tvarkoje, mat sprendimai buvo padaryti buvusios Vyriausybės.

„Noriu jums padėkoti, kad esate pilietiški, kad jums rūpi tai, kas vyksta, kad norite akcentuoti ir matote, kur yra tam tikri nesklandumai, kur turėtume ieškoti bendro sprendimo“, – į protestuotojus kreipėsi ministrė.

„Mes dirbame pusę metų, sprendimai dėl egzaminų struktūros, dėl vykdymo buvo priimti praeitos Vyriausybės. Daugelį tų struktūrinių dalykų, kas yra privaloma, mes negalime keisti, nes moksleiviai turi žinoti prieš dvejus metus, kokie bus egzaminai, kaip jie bus laikomi, kokia struktūra“, – akcentavo ji.

Į protestą atvykusiai ministerijos vadovybei, abiturientai kėlė klausimus, ar dabartinė švietimo sistema neskatina moksleivių emigruoti.

„Mums, abiturientams, jau yra padaryta žala. Ar jūs galite patvirtinti, kad visa tai, kas įvyko, buvo paprasčiausiai neigiamas požiūris į mus, kaip moksleivius, ir neatsakingumas tiek iš ministerijos, tiek iš agentūros? (...) Ar dabartinė sistema paragins (užsienyje studijuojančius – ELTA) moksleivius grįžti į Lietuvą ir kurti tą mūsų Lietuvą?“ – klausimą ministrei uždavė protestuotojai.

Atsakydama R. Popovienė kartojo, kad dėl dabartinės situacijos kalta buvusi Vyriausybė ir ministerijos vadovybė.

„Tikrai jus suprantu ir noriu akcentuoti – mes dirbame pusę metų. Visi šie sprendimai – yra praėjusios Vyriausybės ir jie negali būti keičiami. (...) Tai, kas jums dabar atrodo labai blogai, turėjo atrodyti ir prieš metus. Ar jūs tą sakėte? Ar jus išgirdo?“ – klausė ministrė.

„Aš labai suprantu ir dirbu jums. Darome viską, ką galėjome“, – akcentavo ji.



Po šio ministrės pasakymo pasigirdo replika: „Mažiau premjero reitingais rūpinkitės“.

Nors R. Popovienė žadėjo, kad pokyčiai bus priimti jau kitais metais, protestuotojai atrėžė, kad veiksmų reikėjo imtis dar šįmet.

Kaip skelbta anksčiau, prieš protestą ŠMSM vykusioje spaudos konferencijoje ministrė patikino, jog 35 taškų egzamino išlaikymo kartelė mokiniams yra per aukšta. Dėl to, pasak jos, nuspręsta prie visų egzaminų rezultatų, išskyrus lietuvių kalbos ir literatūros patikrinimo pasiekimus, pridėti po 10 taškų.

Be to, kaip teigė R. Popovienė, nuspręsta nuo 1 iki 5 taškų pridėti ir tiems mokiniams, kurie pirmoje matematikos egzamino dalyje surinko nuo 17 iki 20 taškų.

R. Popovienė aiškino, kad šiais metais pažeminti egzaminų išlaikymo kartelės galimybių nebuvo, tačiau politikė pažymėjo, jog tai bus padaryta kitais metais. Savo ruožtu švietimo viceministras J. Petkevičius konferencijoje teigė, kad išlaikymo kartelės pakėlimas nuo 16 iki 35 taškų buvo skubotas sprendimas.

Ministrė jau ne kartą pabrėžė, kad verta atnaujinti diskusijas, ar išlaikyto matematikos egzamino reikalavimas turi išlikti, stojant į humanitarinės srities dalykus.

ELTA primena, kad matematikos egzaminas dvyliktokams vyko birželio 6 d.

Išplėstiniu (A) kursu šį egzaminą rinkosi laikyti apie 13,2 tūkst. kandidatų, bendruoju (B) kursu daugiau kaip 7,4 tūkst. moksleivių.

Trečiadienį paskelbus dalies VBE rezultatus, šį egzaminą išplėstiniu kursu išlaikė 84,5 proc. jį laikiusių abiturientų. Pernai jų buvo apie 89,5 proc. išlaikiusiųjų. Tai reiškia, jog šiais metais egzamino neišlaikė maždaug 15 proc. dvyliktokų.

Tuo metu bendruoju kursu jį išlaikė 57,1 proc. laikiusiųjų.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.

Moksleivių vertinimus visos sesijos metu rinkusi organizacija tikina, kad pirmoje VBE dalyje, kurią laikė vienuoliktokai, atsiskleidė keli kertiniai trūkumai: neatitikimas ugdymo programoms, temų netolygumas, techniniai trikdžiai ir struktūrinis neaiškumas.

LMS teigimu, techniniai nesklandumai paveikė visų dalykų egzaminus, mokiniais skundėsi dėl stringančios sistemos, netinkamos klaviatūros. Anot jų, pirmoje istorijos egzamino dalyje pasitaikė dvyliktos klasės temų, o moksleiviai pasigedo bandomojo šio dalyko egzamino. Tuo metu chemijos, informatikos, ekonomikos ir filosofijos egzaminų pirmąsias dalis laikę moksleiviai teigė, kad kai kurios temos nebuvo nagrinėtos nei pamokose, nei vadovėliuose.

Visgi, pasak LMS, daugiausiai diskusijų kilo dėl pirmosios anglų kalbos egzamino dalies. Moksleiviai tikino, kad skaitymo užduotys buvo perteklinės, su sudėtingu, kartais pasitaikančiu C1 lygio žodynu, o joms skirtas laikas – neadekvatus.

Antroji VBE dalis pasižymėjo laiko trūkumu LMS teigimu, dvyliktokų laikytoje antroje VBE dalyje dominuojantis iššūkis buvo laiko trūkumas ir perteklinis teorinių užduočių kiekis.

Anot organizacijos, laiko stygius itin jautėsi lietuvių kalbos ir literatūros egzamino metu. Moksleiviai tikino, kad užduotį teko rašyti iš karto į švarraštį. Pasak LMS, interpretaciją rašyti pasirinkę mokiniai skundėsi ir analizuojamo teksto apimtimi. Tuo metu antrąją anglų kalbos VBE dalį laikę mokiniai turėjo parašyti tris skirtingus tekstus per ribotą laiką.

Baimindamiesi, kad neišlaikys matematikos VBE, dvyliktokai trečiadienį ketina protestuoti prie Vyriausybės. Pasak jų, šia iniciatyva siekiama, kad būtų sumažinta matematikos žinių patikrinimo išlaikymo kartelė.

„Nebegalime kentėti, kol trypiama mūsų, abiturientų, ateitis.

Besibaigiančios brandos egzaminų sesijos metu su mumis buvo absoliučiai nesiskaitoma: brandos egzaminų užduotyse knibždėjo klaidų, pats egzaminų organizavimo procesas buvo chaotiškas, iš kai kurių abiturientų buvo atimta teisė patekti į egzamino laikymo patalpas. Egzaminams buvome priversti ruoštis be tinkamų vadovėlių, nežinodami, kokiais dar naujais reikalavimais būsime apipinti.

Visa tai vainikavo nepateisinamai iškelta būtinųjų egzaminų, kaip antai matematikos, išlaikymo kartelė, kurios nepasiekus daugybei jaunų žmonių teks atsisveikinti su svajone studijuoti Lietuvoje.

Todėl Lietuvos abiturientai kyla protestui. Švietimo, mokslo ir sporto ministrė pasirinko neatsižvelgti į mūsų tėvų, Lietuvos mokytojų, kitos akademinės bendruomenės kritiką ir raginimus situaciją skubiai spręsti.

Tad kviečiame atvykti į abiturientų protesto akciją, kuri vyks liepos 9 d. (trečiadienis) V. Kudirkos aikštėje, Vilniuje 11 val. ir palaikyti mūsų reikalavimus skubiai koreguoti valstybinių brandos egzaminų rezultatus, atsižvelgiant į racionalius pedagogų siūlymus“, – skelbia protesto organizatoriai.

Pasibaigus tris savaites trukusiai pagrindinei valstybinių brandos egzaminų sesijai, birželio 20 d., apie egzaminų sesiją pasisakė ŠMSM ministrė Raminta Popovienė. Dalijamės ministrės pateiktos nuomonės ištrauka, kurioje ji paaiškina, kokie svarbiausi pokyčiai buvo įgyvendinti.

„Nemažai klausimų sulaukiau dėl stojimo kartelės į aukštąsias mokyklas, kodėl šiais metais ji aukštesnė negu anksčiau. Čia vėlgi kalbame apie ankstesnės valdžios priimtus sprendimus, kurių šios egzaminų sesijos metu keisti neturėjome teisinių galimybių.

Nuo 2024 m. visiems mokiniams pradėjus mokytis pagal atnaujintas ugdymo programas pereita nuo trijų (patenkinamas, pagrindinis, aukštesnysis) prie keturių (slenkstinis, patenkinamas, pagrindinis, aukštesnysis) pasiekimų lygių. Įvedus slenkstinį lygį pasikeitė skaitinės pačių lygmenų reikšmės. Dabar valstybinio brandos egzamino rezultatas atitinka patenkinamą lygį, jei jis siekia 41–49 balus.

Mokslo ir studijų įstatyme nustatyta, kad valstybinių brandos egzaminų įvertinimų aritmetinis vidurkis turės būti ne mažesnis nei pagrindinis (nuo 50 balų) mokymosi pasiekimų lygis, jeigu bus stojama į universitetines studijas, ir ne mažesnis nei patenkinamas (nuo 41 balo), jei bus stojama į kolegines studijas.

Nors stojantiesiems reikės pasiekti skaitine prasme didesnį egzaminų rezultatų vidurkį negu ankstesniais metais, dėl galimybės per visus egzaminus surinkti 100 taškų, o dalį jų – jau III gimnazijos klasėje, reikšmingesnio egzamino išlaikymo kartelės pokyčio nėra. Perėjus prie išskaidyto egzamino, kuris laikomas per du kartus, galima surinkti 100 taškų, iš jų 40 (lietuvių kalbos ir literatūros – 30) – iš pirmosios egzamino dalies III gimnazijos klasėje.

Pasikeitė egzamino užduoties struktūra – 35 proc. egzamino užduoties yra skiriama slenkstinio lygio uždaviniams atlikti, klausimams atsakyti, todėl ir egzamino išlaikymo riba pakilo nuo 16 iki 40 balų. Matome poreikį grįžti prie šio klausimo ir persvarstyti šios painios sistemos struktūrą, bet, kaip minėjau, šiuo metu imtis pokyčių neturėjome galimybės“, – „Delfi“ rašė ji.

R. Popovienė taip pat pakomentavo didžiausias diskusijas ir nepasitenkinimą tarp švietimo bendruomenės sukėlusį matematikos egzamino klausimą.

„Užtikrinu, kad girdime dalies abiturientų pasipiktinimą dėl privalomo matematikos valstybinio brandos egzamino. Suprantu argumentus, keliančius klausimą, kodėl mokinys, planuojantis studijuoti, pvz., filologiją, privalo laikyti matematikos egzaminą, o jo neišlaikęs rizikuoja neįstoti į aukštąją mokyklą, nors jo kitų dalykų rezultatai labai geri.

Visgi iki šio momento nesame apie tai išsamiau diskutavę su švietimo ekspertais, mokyklų vadovais, Lietuvos moksleivių sąjunga. Nuomonių yra įvairių. Tiek privalomo matematikos egzamino šalininkai, tiek oponentai turi stiprių argumentų – visus juos privalome deramai pasverti. Šiandien negaliu pažadėti atsakymo „už“ arba „prieš“, tačiau šiuo klausimu neišvengiamai turėsime sėstis prie apskritojo stalo“, – komentavo ji.

Norite išsakyti savo nuomonę ar pranešti naujieną? Rašykite el. paštu pilieciai@delfi.lt!";2025-07-09 11:01:00;Abiturientų atvykęs palaikyti Kęstutis pasiuntė žinutę Popovienei: kliuvo ne tik dėl matematikos egzamino;https://www.delfi.lt/kartu/zmones-kalba/abiturientu-atvykes-palaikyti-kestutis-pasiunte-zinute-popovienei-kliuvo-ne-tik-del-matematikos-egzamino-120124504;2025
"„Mano nuomone, matematikos egzaminas tikrai neturėtų būti privalomas tiems jauniems žmonėms, kurie nori studijuoti humanitarines ir kitas specialybes, kur galbūt to nereikėtų“, – Švietimo, mokslo ir sporto ministerijoje (ŠMSM) trečiadienį surengtoje spaudos konferencijoje teigė R. Popovienė.

Ministrė pripažįsta dėl privalomo matematikos egzamino sulaukianti daug skundų tiek iš tėvų, tiek ir iš švietimo bendruomenės.

„Mes matome pagal šiandieninius egzaminų rezultatus ir turime labai daug kreipimųsi iš tėvų, iš pačių mokinių. Ir tikrai girdime ir visuomenėje, ir iš švietimo bendruomenės labai daug nuogąstavimų“, – pripažino R. Popovienė.

„Girdime tuos nuogąstavimus ir tikrai pradėsime diskusijas. Ir galbūt tai galėsime padaryti netgi kitais metais“, – pabrėžė ji.



ELTA primena, kad baimindamiesi, jog neišlaikys matematikos valstybinio brandos egzamino (VBE), dvyliktokai trečiadienį renkasi protestuoti prie Vyriausybės. Šia iniciatyva jie teigė siekiantys, kad būtų sumažinta matematikos žinių patikrinimo išlaikymo kartelė.

ELTA primena, kad matematikos egzaminas dvyliktokams vyko birželio 6 d.

Išplėstiniu (A) kursu šį egzaminą rinkosi laikyti apie 13,2 tūkst. kandidatų, bendruoju (B) kursu daugiau kaip 7,4 tūkst. moksleivių.

Daugiau nei 1 017 abiturientų, t. y. 8,1 proc., šiais metais laikiusių matematikos egzaminą išplėstiniu lygiu įvertinti šimtu balų. Iš viso egzamine dalyvavo 12 580 kandidatų. Egzaminą išlaikė 84,5 proc. laikiusiųjų.

Matematikos egzaminą bendruoju kursu laikė 5 954 kandidatas. 57,1 proc. laikiusiųjų jį išlaikė. Gautų taškų vidurkis siekė 41,7 taško iš 100 galimų. Šimto balų įvertinimą gavo 29 mokiniai, tai sudaro 0,5 proc. laikiusiųjų.";2025-07-09 12:18:00;Popovienė: matematikos egzaminas neturėtų būti privalomas norintiems stoti į humanitarinius mokslus;https://www.delfi.lt/news/daily/education/popoviene-matematikos-egzaminas-neturetu-buti-privalomas-norintiems-stoti-i-humanitarinius-mokslus-120124595;2025
;2025-07-09 13:14:00;Išvydę brandos egzaminų rezultatus ekspertai griebiasi už galvų: internete plinta iškalbinga lentelė;https://www.delfi.lt/news/daily/lithuania/isvyde-brandos-egzaminu-rezultatus-ekspertai-griebiasi-uz-galvu-internete-plinta-iskalbinga-lentele-120124608;2025
"Šiemet visiems stojantiesiems į aukštąją mokyklą taikomas reikalavimas būti išlaikius tris valstybinius brandos egzaminus: lietuvių kalbos ir literatūros, matematikos bei dar vieną pasirenkamą dalyką. Egzaminus buvo galima laikyti pagal bendrojo kurso (B) arba išplėstinio kurso (A) programas. Norint stoti į universitetines studijas, valstybinių egzaminų vidurkis turi būti ne mažesnis kaip 50 balų iš 100, o stojant į kolegines studijas ne mažesnis kaip 41 balas.

Dalis abiturientų gali pasidžiaugti puikiai išlaikytais egzaminais, tačiau rezultatai nudžiugino ne visus. SMK Aukštoji mokykla primena, kad net ir tie, kurie neišlaikė visų trijų egzaminų, gali siekti savo svajonių ir rinktis įvairius kelius. Tie, kurie išlaikė visus tris privalomus egzaminus, SMK gali rinktis bakalauro studijas ir įgyti aukštąjį išsilavinimą verslo ir viešosios vadybos, socialinių mokslų, informatikos, menų, sveikatos mokslų ir teisės kryptyse. Tiesa, menų krypties studijoms taikoma išimtis: užtenka dviejų valstybinių brandos egzaminų, nes papildomai laikomas stojamasis egzaminas. Informaciją apie visas 24 bakalauro studijų programas galima rasti ČIA.



Alternatyva tiems, kurie šiemet neišlaikė visų trijų privalomų egzaminų – rinktis SMK siūlomą profesinį mokymą. Į jį gali stoti visi, turintys vidurinį išsilavinimą, nepriklausomai nuo to, ar išlaikė valstybinius brandos egzaminus. Tai padeda įgyti konkrečią kvalifikaciją arba persikvalifikuoti, o kartu ruoštis ir trūkstamiems brandos egzaminams, kad vėliau būtų galima tęsti studijas. Informaciją apie 14 profesinio mokymo studijų programų galima rasti čia: https://www.smk.lt/lt/programos/

Sąlygos taikomos mokyklą baigusiems  2025 metais, o tie, kurie baigė 2024 metais ir anksčiau, gali platesnę informaciją rasti čia: https://smk.lt/lt/naujienos/baigei-mokykla-2018-2023-m-turime-geru-ziniu-stojimo-reikalavimai-tau-yra-kitokie-/448. Svarbu žinoti, kad trijų valstybinių brandos egzaminų reikalavimas netaikomas ir tiems, kurie įgijo vidurinį išsilavinimą užsienyje. Tokie asmenys taip pat gali stoti į SMK  bakalauro studijas.

Tiems, kurie šiemet išlaikė tik vieną ar du privalomus egzaminus, SMK taip pat siūlo tapti laisvuoju klausytoju – studijuoti pasirinktus dalykus iš bakalauro programų, įgyti žinių ir ruoštis egzaminams. Kai jie bus išlaikyti, galima tęsti studijas ir įgyti aukštojo mokslo diplomą. Laisvasis klausytojas sudaro sutartį su SMK, tačiau studento statuso kol kas neturi.

SMK Aukštoji mokykla remiasi patyriminio mokymosi metodika, kuri padeda studentams ne tik įgyti žinių, bet ir ugdyti kūrybiškumą, bendradarbiavimo gebėjimus bei atrasti savo potencialą. Tarptautinėje bendruomenėje studentai mokosi perspektyviose ir rinkos poreikius atitinkančiose srityse, auga kaip asmenybės ir kuria tvirtą pagrindą savo profesinei ateičiai.

Net jei šiemet nepavyko išlaikyti visų privalomų egzaminų, SMK kviečia pasinaudoti specialiais kursais, skirtais pasiruošti valstybiniams brandos egzaminams. Taip galima ruoštis trūkstamiems egzaminams jau studijuojant, o vėliau sėkmingai juos išlaikyti ir tęsti mokslus.

Daugiau informacijos apie priėmimo sąlygas, studijų programas ir profesinio mokymo galimybes galima rasti SMK interneto svetainėje www.smk.lt arba susisiekus su priėmimo skyriumi.";2025-07-09 17:19:00;Ką daryti, jei neišlaikei visų privalomų egzaminų? Kelias į aukštąjį išsilavinimą – neuždarytas;https://www.delfi.lt/projektai/studijos/ka-daryti-jei-neislaikei-visu-privalomu-egzaminu-kelias-i-aukstaji-issilavinima-neuzdarytas-120124734;2025
"„Mes matėme, kad taip buvo, bet nuo to niekas nepasikeitė. Čia yra svarbiausia. Pagrindinis uždavinys ir tikslas yra atrasti, kurioje vietoje buvo klaida ir kad to tos klaidos nepasikartotų, kad jos iš karto būtų taisomos“, – antradienį interviu Eltai teigė R. Popovienė.

Todėl tendenciją, kad artėjant VBE švietimo bendruomenė pradeda nerimauti dėl galimų nesklandumų, pastebinti ministrė svarsto, kad egzaminų sesijos metu galėtų veikti speciali karštoji linija.

„Bet koks, bet kada mokinys ar tėvas, ar kam yra neaišku dėl egzaminų, ar dėl kažkokių kitų dalykų galėtų tuoj pat pasiskambinti, viską išsiklausinėti, galbūt rasti ir tam tikrą patikinimą, nusiraminimą“, – siūlymą argumentavo R. Popovienė.

Visgi, vertindama galimas nesklandumų priežastis kritikos konservatorių ir Ingridos Šimonytės Vyriausybei negailinti socialdemokratė nemano, kad naujoji ministerijos vadovybė buvo nepakankamai pasiruošusi egzaminų sezonui.

Su ELTA dar prieš VBE rezultatų paskelbimą kalbėjusi ministrė apžvelgė ir kitas praėjusią kadenciją įvestas reformas bei dabartines aktualijas. Viena jų – pastaruoju metu girdimi nusiskundimai, kad sostinės moksleiviams neužtenks vietų ugdymo įstaigose. Pasak jos, Vilniaus miesto vadovybė ateityje turėtų atsakingiau planuoti priėmimo procesą. Visgi, ministrės vertinimu, dabartinė situacija turėtų išsispręsti iki rugpjūčio pabaigos.

„Ruoštis mokinių priėmimui rugsėjį turime jau sausio mėnesį. Tai tikrai ne birželio mėnesio ir liepos mėnesio darbai“, – dėstė R. Popovienė.

– Lyginant su praėjusiais metais vykusia egzaminų sesija, tai, sakyčiau, kad tokio chaoso tikrai šiais metais buvo mažiau. Kadangi mes tikrai negalėjome keisti pačios organizavimo tvarkos, kuri buvo patvirtinta praėjusios Vyriausybės, tai mano ir komandos pagrindinis tikslas buvo, kad kuo sklandžiau praeitų sesija, kad kuo mažiau būtų įvairiausių nesklandumų, klaidų ir kad nebūtų to chaoso. Žinome, kad egzaminų tvarkaraštis ir sesija buvo tikrai labai perpildyta, kadangi buvo perlaikymai egzaminų ir jie tiesiog dengė vienas kitą, tai įtampos mokyklose buvo labai didelės dėl paties tvarkaraščio suderinamumo. Esame kalbėję ir su savivaldybėmis, su švietimo skyriais, ir su mokytojais. Stengiamės, kad viskas praeitų kaip sklandžiau.

Vertinčiau, kad tikrai praėjo gana sklandžiai, bet, žinoma, nesklandumų ir klaidų buvo. Tačiau džiaugiuosi, kad tie nesklandumai ir tos klaidos buvo suvaldytos, jų rizika buvo suvaldyta ir tikrai gana greitai priimti sprendimai mokinių naudai.

– Kai mes susidūrėme su pirmais nesklandumais, tai dėl lietuvių kalbos – iš karto sudariau komisiją, kad įvertintų, kas atsakingas už tai, kad įvyko tokie nesusipratimai, nes tai yra labai svarbu. Toje visoje darbų grandinėje ir sekoje turime iš tiesų pamatyti, kur tos klaidos atsitiko, kodėl jos atsitiko, ar dėl kažkokių tai organizacinių dalykų, ar dėl tam tikrų vykdytojų klaidų. Tas yra labai svarbu. Kiek mes matėme praeitose kadencijose ar kitoje Vyriausybėje, kai įvyksta kažkokie tai nesusipratimai, klaidos, nesklandumai, tai visą laiką pirmiausiai atsako vadovas. Tačiau mes turime surasti, kurgi iš tikrųjų įvyko ta klaida, kad ateity ji nepasikartotų. Tai yra pats svarbiausias dalykas. Mes galime ieškoti, iškart atsistatydinti ar direktoriui, ar ministrui ir mes matėme, kad taip buvo, bet nuo to niekas nepasikeitė. Čia yra svarbiausia. Pagrindinis uždavinys ir tikslas yra atrasti, kurioje vietoje buvo klaida ir kad to tos klaidos nepasikartotų, kad jos iš karto būtų taisomos.

Jeigu mes šiais metais matėme, kad pakartotinėje sesijoje mes susidūrėme su administracinėmis, techninėmis klaidomis, registruojant mokinius perlaikymui, ir kad tai atsitiko mokyklose dėl žmogiškosios klaidos – kodėl buvo sudaryta tokia sudėtinga sistema, kad reikalingi tarpininkai tam, kad moksleiviai dar per kažką užsiregistruotų perlaikymui? Mes iš karto aptarėme, kad kitais metais, kai bus perlaikymas dėl ligos, neatvykimo ar kitų svarbių priežasčių, mokinys galės pats iš karto registruotis į sistemą. Moksleivis pats matys, ar jis prisiregistravo, kur jis turi eiti. Tai yra labai svarbu. Jau yra priimtas sprendimas, kad taip bus. Tie tarpininkai ar sukurtos sudėtingos taisyklės sukelia tam tikrų problemų. Lygiai taip pat yra ir dėl per mažai skiriamo laiko egzaminams – girdėjome, kad vaikams popieriaus lapo neužteko, kad parašytų atsakymus. Sprendimai iš karto yra priimti, apsvarstyti.

Pasikartosiu, kad įvykus klaidai ar nesklandumui svarbiausia iš karto rasti, ką turėtume daryti kitaip.

– Tai yra pagrindinis tikslas. Iš tikrųjų, taip turi būti, kad egzaminų sesija mokiniams būtų organizuojama sklandžiai. Kad yra tam tikros klaidos – tai jau tampa tam tikra mūsų gyvenimo norma. Mes tik laukiame egzaminų sesijos ir jau visi laukiame, kas čia bus, kokios čia klaidos bus ir kaip čia toliau bus. Taip neturi būti. Visų pirma, egzaminai turėtų nekelti tokio didelio streso vaikams. Gyvenime kiekvienas žmogus nuo pat mažens ir mokantis visą gyvenimą iš tiesų neišvengs tam tikrų egzaminų, einame ir į darbo pokalbius, ir visur yra tam tikras stresas. Mes turime išmokti su juo gyventi ir jį valdyti. Tačiau, žinoma, mūsų, kaip Švietimo, mokslo ir sporto ministerijos, pagrindinis uždavinys yra, kad egzaminų sesija nekeltų streso, kad ji praeitų sklandžiai ir būtų organizuojama sistemingai. Mes turime kalbėti apie aiškią komunikaciją, jeigu ir kalbame apie tam tikrus dalykus registruojantis pakartotinei sesijai, ar dėl egzaminų vykdymo, ar dėl, tarkime, organizuojamų mokymų – komunikacija turi būti aiški ir kiekvienas tas, kas yra už tai atsakingas, turi prisiimti atsakomybę (...).

– Tikrai sutinku. Mes kalbėjome ir su mokytojais, ir su profesinių sąjungų atstovais, ir su LMS. Tikrai mes patys matėme kad reformų buvo daug, pasikeitimų daug. Visų pirma, bendrųjų ugdymo programų atnaujinimas 2022 m., po metų pradėta pagal jas mokytis – vadovėlių nebuvo ir egzaminai lygiai taip pat buvo ruošiami, tai tikrai tų iššūkių vaikams buvo. Aš tikrai pritariu, kad buvo daug naujovių, daug įvairiausių pasikeitimų: įvesti tarpiniai egzaminai, lygių sistema, kas buvo iš tiesų nauja, ir šiemet mes pirmą kartą turėsime tuos rezultatus iš tarpinių egzaminų. Iššūkių ir mokiniams, ir pedagogams tikrai buvo, ir aš pritariu, kad tie iššūkiai tikrai kelia stresą ir daug nežinomybės. (...) Aš jaučiu, kad patys mokiniai jaučia nerimą, tad natūralu, kad nori pasišnekėti, išsakyti savo lūkesčius. Turime daug skundų ir dėl matematikos egzamino, tad irgi diskutuosime ir kalbėsimės į ateitį, kaip čia turėtų būti.

– Mes turėjome palikimą praeitos Vyriausybės priimtų sprendimų ir teisės aktai mums neleidžia koreguoti egzaminų vykdymo tvarkos ir visos struktūros. Tačiau yra vertinimo komitetas, kuris įvertina rezultatus, ir žinau, kad tikrai svarstys, ir tiesiog lauksiu pasiūlymų komiteto.

(...) Kur teisės aktai mums neleidžia, mes negalime pakeisti. Yra reglamentuojama, kad mokinys turi prieš dvejus metus žinoti, kaip jis laikys egzaminus. Peržiūrėsime pagal įstatymą, pagal kitus teisės aktus ir tikrai atsižvelgsime į skundus, į siūlymus. (...) Mano pagrindinis tikslas yra, kad pati sistema būtų kuo aiškesnė, nes kuo daugiau tokių neaiškumų, painiavos, kuo daugiau mes prisigalvojame taisyklių, tuo patys labiau klystame ir klumpame, tai bandysime tiesinti tą sistemą.

– Nemanau. Na, iš tiesų labai nemažai turime tokių darbų, kur turime taisyti pagrindines klaidas, tai tikrai jų yra nemažai ir turime kalbėti šiandien ir apie pedagogų darbo užmokestį, ir apie bendrųjų ugdymo programų atnaujinimą, ir pedagogams skiriamas papildomas priemokas. Mes turėjome ieškoti finansinių galimybių. Taip pat, ką jau mes galėjome pakoreguoti ir išgirdome, tai būtent istorijos ir geografijos egzaminų pokyčius atidėjome tik 2029 metų, irgi atliepdami pedagogų ir mokinių lūkesčius. Vadovėliai yra tikrai labai didelis iššūkis. Tikrai dirbame su leidyklomis, ieškome papildomo finansavimo.

– Mes kalbėjome apie tai, tikrai išgirdome argumentus, išgirdome iš vertintojų pasisakymus, kad tokių dalykų yra. Tai šiuo metu, ką mes girdėjome, neturime žinių, kiek tai yra masiška, kol kas mes išgirdome tokius pavienius atvejus, tačiau esame aptarę, kad visiškai pasibaigus egzaminų sesijai mes tikrai įvertinsime, argumentuotai pasižiūrėsime, ar tai yra tik vienas ar kitas žodis, ar tai tiesiog yra kažkoks tai visas atsakymas kita kalba parašytas. Priimsime sprendimus, nes ir dabar yra pagrindinė taisyklė, kad mes turime savo valstybine kalba atsakyti. Kodėl tai vyksta? Mes turime kelti klausimus, tai įvertinsime ir tikrai priimsime sprendimus. Bet kokiu atveju norėčiau akcentuoti, kad galbūt, kaip ir prieš tai sakiau, kažkokia komunikacija nepasiekė, galbūt kažkas buvo neaišku. Jeigu taip vyksta, tai tiesiog ta sistema turi būti aiški, kad visi suprastų, kad egzaminas, jeigu vyksta, tai vyksta valstybine kalba.

– Mes su Nacionalinės švietimo agentūros vadovu susitinkame nuolat ir prieš egzaminų sesijai prasidedant labai dažnai susitikę buvome, aptarėme, kur gali būti rizikos, kokios yra problemos. Tikrai įsivertinome, kažkur reikėjo finansinių dalykų, tikrai atsižvelgėme ir tą padarėme, kai kur aptarėme techninius dalykus ir prasidėjus egzaminų sesijai, įvykus tam tikriems nesklandumams, tie susitikimai mūsų buvo tam, kad mes tuoj pat sėstumėme ir rastumėme sprendimus. Dabar mes susitinkame aptarti, kaip mes organizuojame egzaminus, sesiją, ką mes turime padaryti, ką mes turime išspręsti, kad tų nesklandumų būtų kuo mažiau. Tačiau, kai pasibaigs visa egzaminų sesija, mes dar kartą sėsime, aptarsime visą egzaminų sesijos vykdymo laikotarpį, visas klaidas, nesklandumus, kas buvo ne taip, ką mes turime taisyti, ką mes turime padaryti ir į ką atsižvelgti.

– Na, ministerija bet kokiu atveju šioje situacijoje visiškai niekur nedalyvavo. Ne mes neorganizuojame konkursą, nes Nacionalinė švietimo agentūra yra atskira įstaiga ir tikrai jokios įtakos nedarome ir nedalyvaujame šiuose procesuose.

– Ne, tikrai neteko man kalbėti.

– Mes tikrai kalbėjome apie tai ir tikrai aptarėme tą situaciją, bet vadovaujamos sritys ir kuruojamos sritys yra skirtingos. Yra tik viena sritis, kur kažkur tai gali sutapti. Tai tikrai žinau, kad J. Navickaitė yra nusišalinusi, ji pagal teisės aktus atlikus visas procedūras, sritys kuruojamos tikrai nėra tolygiai tos pačios, tai yra kitos sritys.

– Taip, mes irgi girdime labai daug nusiskundimų, gauname skundų, įvairiausių pasisakymų, aš tą tikrai girdžiu, įsivertinu ir tikrai mes aptarėme ir su komanda, ką mes turime daryti, kad tokių nusiskundimų nebūtų ir kad įstaiga, kuri atlieka šitas ypatingai svarbias funkcijas, nekeltų tokio nepasitikėjimo. Tai yra pats svarbiausias dalykas. Tai tikrai galvojame apie tai ir dar kartą noriu pasakyti, kad pasibaigus egzaminų sesijai – nes dabar tikrai labai yra įtemptas laikas – mes tikrai aptarsime tai su vadovu. Jau kalbėjome ir šią savaitę susitikę, kad egzaminų laikotarpiu tikrai turėtų veikti karštoji linija, ir tikrai galvojom, kad mes tą darysime tam, kad bet koks, bet kada mokinys ar tėvas, ar kam yra neaišku dėl egzaminų, ar dėl kažkokių kitų dalykų, galėtų tuoj pat pasiskambinti, viską išsiklausinėti, galbūt rasti ir tam tikrą patikinimą, nusiraminimą, tai tą tikrai irgi aptarėme ir tikrai pagalvosime. Ir aš pati labai galvoju, kaip čia mes turime eiti, kokiu keliu, kad tų klaidų būtų mažiau.

– Matyt, jie nėra tokie paprasti, kad jie, kaip jūs sakote, juda lėčiau. Aš pasakyčiau taip, kad kartais skuboti sprendimai neduoda to rezultato, kokio mes norėtumėme, ir kartais galbūt lėtesni sprendimai išsiaiškinant, išanalizuojant situacijas duoda geresnius rezultatus. Jeigu mes kalbėtumėme apie lietuvių kalbą tautinių mažumų mokyklose, tai 2011 metais yra priimtas įstatymas ir tikrai jis labai lėtai juda ir galbūt nei viena Vyriausybė nėra padariusi ir išsprendusi, kad būtų tie sprendimai priimti taip, kaip nurodo įstatyme. Tai šiais metais mes, aš drįsčiau sakyti, galbūt pirmieji iš tiesų įdėjome į bendrųjų ugdymo planus padidintą lietuvių kalbos mokymosi valandų skaičių pradinėse klasėse, mes buvome atviri diskusijai, mes kvietėmės tautinių mažumų, lenkų mokyklų atstovus, kalbėjome, tikrai diskutavome ir radome tuos sprendimus, radome tuos pritarimus, kad tikrai ir tėvai nori, kad vaikai mokytųsi daugiau lietuvių kalbos. Tačiau turime atsižvelgti ir į tautinį identitetą, į ir tai, ką mums sako ir Konstitucija, ir Švietimo įstatymas. Norėjome rasti tą bendrą konsensusą, tai mes jį kaip ir radome, kad galėtume didinti.

Deja, susiduriame su praktiniu įgyvendinimu. Kartais būna, kad mes įstatyme turime priimtus dalykus, tačiau praktiškai mes jų negalime įgyvendinti dėl tam tikrų techninių dalykų. Tai čia susidūrėme lygiai taip pat, nes tautinių mažumų mokyklų pradinėse klasėse maksimumas – 30 – valandų jau yra išnaudotas. Jeigu mes pridėtume dar vieną, tai jau viršytų higienos normas. Tai mes tikrai radome tą sutarimą ir parašėme raštą Sveikatos apsaugos ministerijai, prašydami padidinti higienos normą viena valanda, pagal Europos Sąjungos visus nustatytus normatyvus mes tikrai tą galime daryti. Tai šiuo metu yra išsiųstas prašymas ir mes kalbėjomės jau su Sveikatos apsaugos ministerija, artimiausiu metu turėsime susitikimus ir, manau, kad mes tuos sprendimus po truputį rasime.

– Mokyklų tinklas ir mokinių priėmimas į mokyklas yra grynai savivaldybės funkcija. Už tai atsakinga savivaldybė ir savivaldybė, šiuo atveju, jeigu mes kalbame apie Vilniaus miestą, turi labai atsakingai prisiimti atsakomybę įsivertinant ir planuojant. Yra labai svarbu matyti į ateitį penkerius ir daugiau metų, kai yra tokia didelė savivaldybė. Mes žinome, kad čia tikrai koncentruojasi pats didžiausias mokinių skaičius. Tai yra labai svarbu įsivertinti gimstamumą, demografinius pokyčius, visą teritorinį principą. Reikia planuoti, kur reikia atidaryti, galbūt, tik ikimokyklinio ugdymo įstaigas, kur reikia pradinių klasių, kur, galbūt, reikia planuoti statybas, o, galbūt, laikinai, kol didėja pagal tą teritorinį vienetą, mokinių skaičius ar gimstamumas, statyti modulinius darželius ar mokyklas. Tai tų variantų yra labai daug, bet viskas yra siejama su labai atsakingu planavimu. Tai tikrai šioje vietoje sakyčiau, kad savivaldybė turi labai atsakingai apie tai galvoti. Na, o mūsų, kaip ministerijos, pagrindinis darbas yra būtent teikti siūlymus dėl mokyklų tinklo kriterijų. Tai mes tą šiandien ir darome atsižvelgdami į regionus.

– Aš manau, kad išsispręs. Dabar yra pirmas priėmimo etapas. Tėvai irgi dar su mokiniais žiūri, galbūt jie į vieną nenori, laukia kitos vietos mokykloje. Manau, kad rugpjūčio gale (išsispręs – ELTA). Mes bendraujame su Vilniaus miesto savivaldybės vadovais. Aš manau, kad viskas čia bus gerai, išsispręs, jie tikrai irgi patikino, kad viską išspręs. Tačiau, žinoma, kad ruoštis mokinių priėmimui rugsėjį turime jau sausio mėnesį. Tai tikrai ne birželio mėnesio ir liepos mėnesio darbai.

– Tiesiog atsakingai planuoti.

– Visada tai, kas yra nauja, kas yra naujai įvedama, yra truputėlį baisu ir kartais tikrai gąsdina tos naujovės. Tačiau tikrai nesakysiu, kad viskas eina sklandžiai. Yra tam tikrų iššūkių, yra įvairiausių problemų, bet stengiamės spręsti. Esame subūrę įtraukiojo ugdymo patariamąją grupę, kurioje tikrai įtraukti visi specialistai įvairių negalių, įvairių nevyriausybinių organizacijų. Buvo jau mūsų pirmas grupės posėdis. Labai daug buvo išsakyta tam tikrų klausimų ir mes susidarėme netgi tokį planą, kokius klausimus pirmiausia bandysime spręsti, ieškoti atsakymų. Tai yra ir su užduotimis egzaminams, tai yra ir su vadovėlių leidimu. Tai, žodžiu, tų iššūkių yra, bet aš kaip sakau, žingsnis po žingsnio mes einame į priekį. Čia visada akcentuoju, kad visa bendruomenė, tiek pedagogų, tiek mūsų visuomenė turi būti tam pasiruošus, turi būti tolerantiška, turi būti supratinga. Ir kai mes tikrai tą priimsime visa širdimi, tai visiems tikrai bus lengviau tą pasiekti.

– Tikrai nenusivyliau ir dirbdama kaip Seimo narė stengiuosi dalyvauti kiek tik galiu Seimo veikloje, dalyvauju ir Vyriausybės valandoje. Na, iš tiesų manau, kad per visas kadencijas būna įvairių sprendimų, įvairių įstatymo projektų ir Seimo nariai, žinoma, yra, kaip sakoma, laisvi priimti tam tikrus sprendimus.

– Taip.

– Pasitikiu, nes esu komandos narė.";2025-07-10 08:50:00;Pirmąją egzaminų sesiją įvertinusi Popovienė: šiuo laikotarpiu turėtų veikti karštoji linija;https://www.delfi.lt/news/daily/education/pirmaja-egzaminu-sesija-ivertinusi-popoviene-siuo-laikotarpiu-turetu-veikti-karstoji-linija-120124807;2025
;2025-07-10 10:11:00;Beviltiškųjų infantilų karta;https://www.delfi.lt/news/ringas/lit/beviltiskuju-infantilu-karta-120124628;2025
"„Tokia tvarka yra nesąžininga tų mokinių atžvilgiu, kurie siekė aukštų rezultatų, nes tai skatina didesnę konkurenciją stojant į aukštąsias mokyklas. Be to, tokia sistema demotyvuoja stropiausius mokinius, sumenkina realius pasiekimus ir kelia abejonių dėl įvertinimo objektyvumo. Siekiame atstovauti kiekvienam moksleiviui, o tokia pridėtų taškų sistema padidina nelygybę tolimesniame (stojimo) etape bei nuvertina dalies mokinių pastangas“, – ketvirtadienį išplatintame komentare pabrėžė LMS atstovai.

Tiesa, nepaisant ministerijai pažertos kritikos, jie taip pat pripažino, kad abiturientams pridedami papildomi taškai daliai jų padėjo pasikelti įvertinimą ar išlaikyti egzaminą.

„Tai ženkliai padidino išlaikiusiųjų valstybinius brandos egzaminus mokinių skaičių, pvz., matematikos išplėstinio (A) lygio egzaminą be pridedamų taškų būtų išlaikę vos 70 proc., o bendruoju (B) lygiu – vos 40 proc. abiturientų“, – teigė LMS.

„Tačiau susiklosčiusi situacija neatspindi realių moksleivių sukauptų ir pademonstruotų žinių egzaminų sesijos metu. Manome, jog šis sprendimas nebuvo tinkamiausias susiklosčiusiai situacijai. Būtų buvę žymiai objektyviau pridėti taškus tik už nekorektiškas užduotis, kuriose pasitaikė klaidų ar neatitikimų ugdymo programai, o ne visiems automatiškai pridėti 10 taškų prie egzamino rezultato“, – priduriama komentare.

Kartu LMS akcentavo palaikanti siūlymą atsisakyti matematikos brandos egzamino, stojant į aukštuosius mokslus, kurie šio dalykų žinių nereikalauja ar nėra su juo tiesiogiai susiję.

„Šią idėją planuojame vystyti moksleivių bei kitų suinteresuotų šalių fokus grupėse“, – nurodė LMS.

Trečiadienį Švietimo, mokslo ir sporto ministerijoje (ŠMSM) vykusioje spaudos konferencijoje ministrė Raminta Popovienė pripažino,  jog 35 taškų egzamino išlaikymo kartelė mokiniams yra per aukšta. Dėl to buvo nuspręsta prie visų egzaminų rezultatų, išskyrus lietuvių kalbos ir literatūros patikrinimo pasiekimus, pridėti po 10 taškų.

Be to, kaip teigė R. Popovienė, nuspręsta nuo 1 iki 5 taškų pridėti ir tiems mokiniams, kurie pirmoje matematikos egzamino dalyje surinko nuo 17 iki 20 taškų.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-07-10 12:37:00;LMS nepritaria egzaminų korekcijoms: tokia sistema demotyvuoja stropiausius mokinius;https://www.delfi.lt/projektai/studijos/lms-nepritaria-egzaminu-korekcijoms-tokia-sistema-demotyvuoja-stropiausius-mokinius-120124911;2025
"„Žinių radijui“ istorijos mokytojas Algis Bitautas komentavo, kad nieko keisto trečiadienį Lietuvoje neįvyko, kai prie egzaminų buvo pridėti papildomi taškai. Pasak jo, valdžios vairą į savo rankas perėmus kairiesiems, pedagogas jau gruodžio mėnesį prognozavo, kad kažkas panašaus įvyks per šią egzaminų sesiją.

„Visuomet tos klaidos išryškėja liepos mėnesį, kai pradedame skaičiuoti viščiukus. Manyčiau, kad čia buvo tikrai nepasiruošimas, kadangi laiko buvo. Daugiau negu pusė metų. Toms klaidoms buvo galima užkirsti kelią, jeigu būtų ateita į Vyriausybę su programa ir žinota, ką reikia daryti.";2025-07-11 12:34:00;Mokytojas atvirai pripažįsta: taip dar nebuvo niekada;https://www.delfi.lt/news/daily/education/mokytojas-atvirai-pripazista-taip-dar-nebuvo-niekada-120125208;2025
"Remiantis savivaldybės „Vakarų ekspresui“ pateiktais duomenimis, į matematikos egzaminus A ir B lygiu Klaipėdos mokyklose šiemet atėjo 1475 abiturientai, kas ketvirtas (364) mokinys šio žinių patikrinimo neišlaikė. Tačiau A lygiu egzaminą maksimaliu 100 balų rezultatu išlaikė 84, o B lygiu – 6 mokiniai.

„Ąžuolyno“ gimnazijos auklėtiniai surinko daugiausiai šimtukų (A lygiu – 84, B lygiu – 6), 17 maksimalių įvertinimų A lygio egzamine gavo Klaipėdos licėjaus mokiniai, 5 Aitvaro, 4 – Vydūno gimnazijose.



Prieš metus šimtukais įvertinti 31 Klaipėdos įstaigų mokinio matematikos egzaminų rezultatai, 2024 metais neišlaikiusiųjų dalis siekė 14 procentų.

Lietuvių kalbos ir literatūros egzamino laikyti mieste šiemet atėjo 1998 abiturientai, 336 arba 17 proc. jo neišlaikė. Tarp valstybiniu lygiu egzaminą laikiusių abiturientų nesėkmės dalis buvo perpus mažesnė – 99 iš 1228 (8 proc.).

Devynių mokinių darbai įvertinti šimtukais, visi jie laikė valstybinį egzaminą, penki – „Ąžuolyno“ gimnazijoje, du – Stasio Šimkaus konservatorijoje, po vieną – Vydūno gimnazijoje ir Klaipėdos licėjuje.

Prieš metus uostamiestyje šimtukais įvertinti 15-os abiturientų lietuvių kalbos ir literatūros egzamino darbai, o jo neišlaikė 11 proc. dvyliktokų.



Primename, kad Švietimo, mokslo ir sporto ministerija šiemet nusprendė 10 taškų pakelti abiturientų valstybinių brandos egzaminų rezultatus.

Klaipėdos mokyklose istorijos egzaminą šiemet laikė 535 dvyliktokai, 29 neišlaikė (5 proc.), o 38 gavo po 100 balų. Čia irgi lyderiavo „Ąžuolyno“ gimnazijos auklėtiniai – maksimaliai įvertintas 21 jų darbas. Prieš metus Klaipėdoje istorijos egzamino neišlaikė 10 iš 395 kandidatų, o šimtuko negavo nė vienas.

Biologijos egzaminą mieste šiemet laikė 586 dvyliktokai, 16 gavo šimtukus, daugiausiai – 7 – Klaipėdos licėjuje. Neišlaikiusiųjų dalis siekė 10 proc. (58), ji per metus padidėjo (pernai – 32 arba 9 proc.). Prieš metus viena biologijos egzamino užduotis mieste įvertinta maksimaliu taškų skaičiumi.

Geografijos žinias egzaminuose šiemet pasitikrino 419 Klaipėdos abiturientų, 15 (4 proc.) iš jų egzamino neišlaikė, o 18 gavo 100 balų (6 – „Ažuolyno“, po 3 – „Vetrungės“ ir Vydūno gimnazijos). 2024-aisiais neišlaikiusiųjų buvo 7, o įvertintų geriausiai – trys.

Dar 237 mokiniai šiemet Klaipėdoje laikė ekonomikos ir verslumo egzaminą, kas dešimtam iš jų nepasisekė (23 arba 10 proc.), o šimtukus už savo darbus gavo 8 dvyliktokai, iš jų 6 mokėsi „Ąžuolyno“ gimnazijoje.";2025-07-11 16:42:00;Matematikos egzaminas Klaipėdoje: beveik šimtas šimtukų;https://www.delfi.lt/projektai/studijos/matematikos-egzaminas-klaipedoje-beveik-simtas-simtuku-120125344;2025
"Vilniaus licėjaus mokinys Matas laikė penkis egzaminus. Trijų rezultatus jau žino. Iš matematikos ir geografijos – šimtukai, iš lietuvių – 84 balai.



„Nebuvo taip, kad dieną naktį praleisčiau mokydamasis prieš egzaminą, nuoseklus mokymasis ir veda prie gero rezultato“, – kalbėjo buvęs abiturientas Matas Čiuželis.

Tačiau kitiems ir be didelių pastangų egzaminų rezultatai pagerėjo patys. Kai Švietimo ministerija visiems laikiusiems nusprendė pridėti po 10 taškų. Visiems – išskyrus šimtukininkus.



„Jau sklando Lietuvoje anekdotas, kad 100 plius 10 yra 100. Tai iracionalus ir sunkiai paaiškinamas sprendimas. Net nerasčiau argumentų, kodėl reikėjo tą daryti“, – šnekėjo Vilniaus licėjaus direktorius Saulius Jurkevičius.

„Aš būčiau gavęs 100 ir be tų papildomų balų, bet nemanau, kad turėčiau jaustis labai nuskriaustas“, – teigė M. Čiuželis.

Bet skriauda gali pasijausti vėliau. Itin gabūs abiturientai šiemet gali likti už valstybės apmokamų studijų borto. Mat ir tie, kurių tikrieji rezultatai buvo žemesni, staiga pakilo į vieną eilę su šimtukininkais.

„Jie praranda savo konkurencingumą ne mokyklos baigimo etape, bet tuomet, kuomet jie stos į aukštąsias mokyklas ir varžysis dėl valstybės finansuojamų vietų savo geidžiamose profesijose“, – nurodė Lietuvos Respublikos Prezidento patarėjas Paulius Baltokas.

Jau aišku, kad šimtukus gavusių abiturientų skaičius išaugo kartais. Matematikos egzamine išplėstiniu lygiu 100 balų surinko per 1 000 abiturientų. Be ministerijos malonės tokių būtų 4 kartus mažiau. Istorijos egzamine 100 balų surinko per 600 mokinių. Be pridėtų taškų realių šimtukininkų būtų 9 kartus mažiau.

„Mes ateiname iki tokios situacijos, kad savivaldybės tuoj bankrutuos, nes anksčiau mokėdavo premijas šimtukais baigusiems, kas gaudavo šimtukus“, – kalbėjo istorijos ir etikos mokytojas Algis Bitautas.



Kaip ministrė iškreipė egzaminų rezultatų vaizdą, o taškus padalino tiesmukai – vieni gavo, kiti liko be nieko – glumina ir advokatus. Mato pagrindą abiturientams net skųstis teismuose.

„Švietimo ministrui deleguota funkcija organizuoti egzaminus, bet ne kiek pridėti balų ar atimti. Teisėtas lūkestis ir lygiateisiškumo principas, manau, sudaro pagrindą abiturientams kreiptis ir į teismą“, – tvirtino Advokatų tarybos pirmininkas Mindaugas Kukaitis.

M. Kukaitis sako, kad skųsti galima pačią švietimo ministrę.

„Pirmiausia – skųsti ministro įsakymą, kuriame suteikta, o jei delegavo vertinimo komitetui, jis neturi teisės nustatyti kitokio balų skaičiavimo“, – sakė Advokatų tarybos pirmininkas.

Kol neužvirė teisiniai ginčai, Prezidentūra ragina R. Popovienę pačią atkurti teisingumą.

„Tų vaikų atžvilgiu, kurie geriausiai išlaikė egzaminus, bent jau teisinga apie tai pasikalbėti, apie tai padiskutuoti ir to sprendimo paieškoti“, – kalbėjo P. Baltokas.

Šimtukų pliūpsnis, bet tuo pačiu metu ir rekordinis neišlaikiusių egzaminus skaičius. Šiemet matematikos neišlaikė 3 000 moksleivių. Mokytojas sako – ministrė maskuoja gilesnę problemą.

„Laikyčiau ne tik tais falsifikavimu, bet ir pačia mūsų ugdymo kokybės tragedija, nes, ką tai reiškia, šiai dienai, rodo, kad 35 taškų kartelės negeba pas mus 30 proc. mokinių įveikti“, – pabrėžė A. Bitautas.

Papildomi taškai pridėti prie visų egzaminų, išskyrus lietuvių kalbos ir literatūros.

Išsamiau žiūrėkite LNK siužete:";2025-07-11 21:21:00;Vilniaus licėjaus direktorius: tai sunkiai paaiškinamas sprendimas;https://www.delfi.lt/news/daily/lithuania/vilniaus-licejaus-direktorius-tai-sunkiai-paaiskinamas-sprendimas-120125397;2025
"Abiturientės istoriją pateikiame apačioje:

„Rašau anonimiškai. Esu dvyliktokė ir nusivyliau šiuo sprendimu.

Visų pirma, sprendimą sužinome kelias valandas prieš rezultatų skelbimą ir iškart suprantame, kad nieko nebegalime padaryti, o „iš aukščiau“ gali daryti, ką tik nori. Šiurpus jausmas, kai žinai, kad tai lems tavo ateitį.

Suprantu neteisybę neišlaikiusių arba ant ribos neišlaikiusių atžvilgiu, manau, kad kartelę galima buvo sumažinti, nes resursai pasiruošimui buvo tikrai per maži, tačiau šiuo atveju tai buvo padaryta kitų sąskaita“, – pradėjo ji.

Mergina teigė įdėjusi daug pastangų, mokydamasi matematiką ir tikėjosi, kad jos atsipirks. Deja, švietimo, mokslo ir sporto ministerijos (ŠMSM) sprendimas viską apvertė aukštyn kojomis.

„Šiais metais daugiausia laiko skyriau matematikai ir dar prieš 10 balų pridėjimą surinkau šimtuką, tai buvo mano korta stojant į specialybę, kurioje labai didelė konkurencija. Kiti egzaminų rezultatai nebuvo tokie geri.

Dabar mano pastangos nieko nebereiškia, nes žmogus, išlaikęs kelis egzaminus 85 [balais], gauna šimtukus ir pretenduos su didesniu konkursiniu balu už mane“, – nusivylimo neslėpė mergina.

Pokyčiai sukėlė sumaištį dvyliktokės galvoje ir dabar ji svarsto palikti šalį.

„Tiesą sakant, po šito sprendimo svarsčiau stoti į universitetus užsieny, nors anksčiau galvojau pasilikti, juk Lietuvoje tikrai turėčiau gauti valstybės finansuojamą (vf) vietą“, – rašė mergina.

Tokia istorija – ne viena. Dvyliktokė taip pat pasidalijo ir liūdna kitos abiturientės patirtimi.

„Norėčiau pridurti ir apie draugės situaciją, kuri po mokyklos 2 metus dirbo ir šiais metais vėl bando stoti. Jos situacija dar prastesnė už mano – ir taip grįžimo į mokslus mintis jai buvo labai sunki, tačiau po šių metų, kai visų balai bus žymiai aukštesni už jos, gali reikėti atsisveikinti su šia mintimi iš viso.

Labai tikiuosi, kad universitetai imsis iniciatyvos, nes švietimo ministerija akivaizdžiai neįgali. Nors suprantu, kad jiems tai gali būti taip pat neįkandama“, – pridūrė mergina.

R. Popovienė trečiadienį paaiškino, kodėl prie egzaminų rezultatų buvo nuspręsta pridėti taškų.

„Taigi, atliepiame abiturientų lūkestį ir kompensuojame perinamojo laikotarpio netolygumus“, – sakė ministerijos vadovė.

Tiesa, ministrė akcentuoja, jog šiemet A lygio lietuvių kalbos ir literatūros bei matematikos egzaminų rezultatai buvo itin geri.

„Lietuvių kalbos A lygio egzaminą išlaikė daugiau kaip 94 proc. mokinių, neišlaikė perpus mažiau abiturientų nei pernai – 5 proc. Lietuvių kalbos ir literatūros taškų vidurkis – beveik 60 proc., o rezultatas yra geriausias per 10 metų“, – kalbėjo Švietimo, mokslo ir sporto ministerijos (ŠMSM) vadovė.

„Matematikos A lygį pasirinkusiems mokiniams šis egzaminas irgi buvo nesunkiai įveikiamas. Jį išlaikė beveik 85 proc. abiturientų. Rekordinis skaičius 100-ukų – 8 proc.“ – sakė R. Popovienė.

Vis dėlto, ministrė pripažįsta, jog mokiniams, kuriems sekasi sunkiau, dėl padidintos patikrinimo išlaikymo kartelės matematikos egzaminą įveikti yra sudėtingiau nei anksčiau.

„Viena vertus, tai – gera žinia, turint omenyje, kad ankstesnės ministerijos vadovybė priėmė sprendimą išlaikymo ribos kartelę šių metų abiturientams pakelti nuo 16 iki 35 taškų. Visgi, reikia pripažinti, kad ne pirmūnams išlaikyti egzaminą dėl to tapo sudėtingiau“, – akcentavo ji.

Norite ir jūs išsakyti savo nuomonę? Rašykite el. paštu pilieciai@delfi.lt!";2025-07-12 10:46:00;Ministerijos sprendimas sudaužė dvyliktokės viltis: svarsto palikti Lietuvą;https://www.delfi.lt/kartu/ka-manai/ministerijos-sprendimas-sudauze-dvyliktokes-viltis-svarsto-palikti-lietuva-120125154;2025
"Pasirodo, rekordiniai rezultatai, kuriais taip džiaugiasi Švietimo, mokslo ir sporto ministerija (ŠMSM), tai ne jau kelerius metus draskomos švietimo sistemos darbo vaisius, o viso labo 10 dovanotų taškų, kuriais ministerija bandė užlopyti savo pačios nekompetencijos paliktas spragas.

Skaičiai išties gražūs – lietuvių kalbos egzaminą išlaikė per 94 proc. mokinių, matematikos – beveik 85 proc., o šimtukų skaičius rekordinis. Tik kas už jų slepiasi ir kodėl gi tokius nuostabius skaičius lydi pačių mokinių protestai?

ŠMSM ministrė Raminta Popovienė, pasibaigus egzaminų sesijai, pasidžiaugė, kad, lyginant su praėjusiais metais, chaoso šiemet buvo mažiau, o nesklandumai ir klaidos buvo suvaldytos.

Tačiau mokytojai, mokyklų vadovai ir švietimiečiai mato kitokią realybę – chaosą valdė ne ministerija, o jie patys, dirbdami naktimis ir bandydami suktis iš absurdiškų situacijų.

Visgi didžiausiu šių metų egzaminų sesijos akibrokštu tapo vertinimo komiteto sprendimas prie kiekvieno kandidato gauto galutinio taškų skaičiaus pridėti 10 taškų visuose egzaminuose, išskyrus lietuvių kalbos. Taip esą buvo nuspręsta atliepti abiturientų lūkestį ir kompensuoti pereinamojo laikotarpio netolygumus, kuriuos sukėlė ankstesnės valdžios sprendimas egzaminų išlaikymo kartelę pakelti iki 35 taškų.

„Galiu drąsiai pareikšti, kad ankstesnė ministerijos vadovybė neįvertino realių mokinių galimybių pasiekti aukštesnę – net 35-ių taškų – kartelę. Šiandien, iš gautų duomenų jau akivaizdu, kad ją reikės persvarstyti, ir tai padarysime.

Bet  dabar kartelės negalėjome nuleisti. Tačiau, pridėdami 10 taškų prie galutinio taškų skaičiaus, radome sprendimą, kaip mokinių naudai pakoreguoti galutinius egzaminų rezultatus.

Taip pat būtina pasakyti, kad iš anksto šio sprendimo priimti negalėjome, tai būtų buvę neatsakinga ir skubota. Visada privalome įvertinti visus duomenis, o juos, be abejonės, vertinimo komitetas galėjo įvertinti tik turėdamas brandos egzaminų rezultatus“, – akcentavo R. Popovienė.

Ministrė, tiesa, bent jau neapsimetinėjo, kad egzaminai praėjo sklandžiai, nes taip toli gražu nebuvo. Vis dėlto jos teiginiai, kad svarbiausia matyti klaidas ir iš jų mokytis, nors ir yra teisingi, visgi kainuoja didelę kainą ir taip vos ant kojų besilaikančiai mokyklų bendruomenei. Klaidų suvaldymo kaina – darbas naktimis, apleistas egzaminų nelaikančių vaikų ugdymas, pervargę mokytojai ir mokyklų vadovai. Rodos, per tris dešimtis nepriklausomybės metų ir nepriklausomų egzaminų laikymo, jau buvo galima sugalvoti, kaip šias problemas išspręsti, o ne dar labiau gilinti.

Tiesa, atrodo, kad šių metų egzaminai yra praėjusios kadencijos valdančiųjų palikimas, kurį reikės ir vėl taisyti.

O kol ministerija džiaugiasi skaičiais, mokyklų vadovai atvirai kalba apie košmarą, kurį teko išgyventi. Vienos iš Kėdainių rajono ugdymo įstaigų vadovas, sutikęs kalbėti anonimiškai, negailėjo aštrių žodžių. Anot jo, tai, kas vyko, buvo tikrų tikriausia „švietimo diskreditacija“.



Visų pirma, chaosą kėlė pats tvarkaraštis, kuris didesnėse mokyklose tiesiog paralyžiavo ugdymo procesą.

„Pats egzaminų tvarkaraštis tikrai sukėlė daug sunkumų. Birželio mėnesio pradžioj, kai vyksta ugdymo procesas, o kartu vyksta egzaminai, tai tas ugdymo procesas su kitom klasėm yra tiesiog imitacinis. Ką reiškia tos pamokos birželio mėnesį, kai mokyklos buvo pilnos egzaminuojamųjų ir mokytojų, kurie vykdė egzaminus?“ – retoriškai klausė vadovas.

Jis atskleidė ir nematomą šio proceso pusę – mokyklų technikai „dirbo tiesiog naktim“, kad po kiekvienos pamokų dienos spėtų iš naujo paruošti šimtus kompiuterių egzaminams.

Absurdo viršūne tapo perlaikymų sesija, per kurią, pasak vadovo, kai kurie mokiniai laikė net po 12 egzaminų. Sistema, leidusi perlaikyti egzaminus, virto visišku farsu ir pasityčiojimu iš brandos egzamino idėjos.

„Aš tai laikau iš esmės švietimo diskreditacija. Nuo kada galima perlaikinėti 11-okams egzaminus? Vaikai tiesiai po egzamino bėgo rašyti prašymą perlaikymui. Jie visai neturi laiko ir net neketina ruoštis, jie tiesiog bando laimę.

Ar  baigiamasis brandos egzaminas ir stojamasis egzaminas – tai yra laimės bandymas? Tai tiktai pinigų švaistymas, mokytojų laiko švaistymas“, – piktinosi ugdymo įstaigos vadovas.

Kritiškai jis atsiliepė ir apie 10 balų pridėjimą, kuris yra nesąžiningas visais atžvilgiais – tiek buvusių, tiek būsimų abiturientų, tiek ir tų pačių, kurie laikė egzaminus šiemet.

Ypatingai nesąžininga tai gabių ir uolių mokinių, kurie ir be pridėtų balų, surinko šimtukus, atžvilgiu. Jiems liko tik kartėlis ir sudėtingesnės sąlygos įstoti į norimas specialybes.

O ir kiti moksleiviai, gavę papildomus 10 balų, iš esmės susidūrė su nelygybe ir nesąžiningumu. Mat vieniems jų galutinis balas pakilo vos keliais procentais, o kitiems, surinkusiems mažiausiai balų, ministerijos dėka, galėjo šoktelėti net keliomis dešimtimis procentų.

Anot mokyklos vadovo, techninis nepasiruošimas ir organizacinės spragos sukūrė idealias sąlygas nesąžiningumui. Kompiuteriai klasėse stovėjo vos metro atstumu, o atsakymai buvo pateikiami variantais, kuriuos pamatyti kaimyno ekrane – vieni juokai.

Tačiau net ir sąžiningai besimokiusiems teko susidurti su visišku nesusipratimu – klaidomis pačiose užduotyse.

Tai, kas vyko per informatikos egzaminą, vadovas apibūdino kaip visišką sistemos fiasko.

„Siaubas. Gėda visiems švietimiečiams, todėl, kad tokio baisiausio ir nekompetetingo egzaminų turinio, nu man dar kiek dirbu, neteko matyti. Tai buvo ne nekorektiškos užduotys, o tiesiog atviros klaidos. Aš paklaikau nuo tokio egzaminų turinio“, – pasibaisėjimo tuo, kas vyko, neslėpė pašnekovas.

Jis pasakojo, kaip egzamino metu paaiškėjo, jog viena iš užduočių yra klaidinga. Tą galima buvo suprasti net su informatika nieko bendro neturintiems žmonėms. Kai kurie vaikai, tiesa, užduotį atliko taip, kaip mokėjo ir išėjo namo, kiti gi laukė, kol egzaminuotojai susiekė su  Nacionaline švietimo agentūra ir gavo nurodymą, daryti užduotį, kaip išeina, nekreipiant dėmesio į pateiktus atsakymų variantus, kurie taip pat buvo klaidingi. Maža to, reikėjo suregistruoti vaikus, kurie išėjo iš egzamino nesulaukę valdininkų paaiškinimo, ką daryti su nesąmoninga užduotimi.

„Šis egzaminas buvo lakstymas, aiškinimasis, kaip ir ką daryti, visiškas chaosas, nesusipratimas“, – apibendrino ugdymo įstaigos vadovas.

Pašnekovas sako, kad sistema, kai egzaminas laikomas dviem etapais, buvo gera idėja, tik, kaip dažnai nutinka, baigėsi viskas ne taip, kaip buvo planuota.

Sutikite, kad 12 egzaminų laikymas, kartais net po du egzaminus per dieną, streso lygio ir taip paklaikusiems dėl savo ateities abiturientams tikrai nesumažino.



Prie šio visiško nesusipratimo prisideda ir kita, ne mažiau skaudi problema – vadovėliai, kurie seniai tapo ne švietimo, o tiesiog verslo dalimi.

Leidžiami nekokybiški, su klaidomis ir nuolat vėluojantys vadovėliai mokinius ir mokytojus palieka absurdiškoje situacijoje: ugdymo programa juose viena, o per egzaminus reikalaujama visai ko kito.

Kaip įmanoma ruoštis ir pasiekti rezultatų, kai neturi pagrindinio įrankio – kokybiškos ir laiku pateiktos mokymosi medžiagos, kuri atitiktų egzaminų reikalavimus? Atsakymo, deja, nėra.

Seimo pirmininko Sauliaus Skvernelio patarėja švietimo reikalais, prof. habil.dr. Vilija Targamadzė situaciją vertina dar griežčiau ir įžvelgia kur kas didesnes grėsmes. Ji be užuolankų konstatuoja – tai, kas vyksta, yra ne kas kita, o tiesioginis pavojus valstybės pamatams.

„Aš vertinu tokią švietimo sistemos griūtį ir taip organizuojamus egzaminus kaip pavojų nacionaliniam saugumui. Ir aš paaiškinsiu kodėl, – teigia V. Targamadzė. – Todėl, kad abiturientai, laikę egzaminus tokiomis sąlygomis, tiesiog praranda pasitikėjimą ir jie jaučiasi mūsų šalyje blogai. Nes jie mokėsi, kokiomis sąlygomis – be vadovėlių, vėtomi ir mėtomi sistemos, o dabar štai tokie įvertinimai, štai taip sprendžiamos problemos.“

Pasak profesorės, didžiausia problema – visiškas egzaminų turinio atotrūkis nuo to, ko vaikai mokosi mokykloje. Užuot patikrinusios bendrojo ugdymo programos įsisavinimą, užduotys virsta „protmūšiu arba olimpiada“, o kai kurios temos paimtos tiesiai iš universitetinių specialybių.

„Užduotys turi sutapti su bendrosiomis programomis. Deja, man teko nagrinėti biologijos egzamino užduotis – jos tiesiog neadekvačios programai. Metai iš metų tai vyksta, ir man visiškai nesuprantama, ar žmonės, kurie rengia užduotis, iš tiesų yra perpratę bendrąsias programas“, – stebėjosi V. Targamadzė.

10 dovanotų taškų, jos nuomone, yra tik simptomas, bet ne gydymas. Tai desperatiškas bandymas gelbėti situaciją, kai iš anksto buvo žinoma, jog pakelta kartelė bus neįveikiama: „Tai nesąžininga. Kodėl 10, o ne 15 ar 5? Aš suprantu, kad paskaičiavo, jog būtų mažiau neišlaikiusių. Bet užuot sprendus pagrindines problemas, tiesiog dovanojami taškai. Tai nėra valstybinis požiūris“.

Tokia sistema, anot V. Targamadzės, griauna visą mokymosi procesą ir kuria pavojingą precedentą: „Vyksta demotyvacija, mokymosi demotyvacija. Jeigu tai ne egzaminas, o loterija, kam stengtis? Ir ateityje tai tikrai atsilieps.“

Profesorė pabrėžia, kad valstybėje trūksta strateginio požiūrio: „Ateina vieni į ministeriją – vienaip dėlioja, ateina kiti – kitaip. Nebeaišku, kas yra tas bendrasis išsilavinimas.

Pirma reikia apsibrėžti tai, tada kurti programas ir tik tada – egzaminus joms patikrinti. Dabar viskas atvirkščiai. Tam reikia politinės valios ir kompetencijos, kurios akivaizdžiai trūksta.“

Kol ministerija džiaugiasi manipuliuojama statistika, mokytojai ir mokiniai skęsta chaose, o ekspertai jau kalba apie grėsmes valstybingumui. Akivaizdu, kad dovanoti taškai problemų neišsprendžia – jie tik laikinai užmaskuoja pūvančios sistemos vaizdą.";2025-07-13 19:59:00;Po ministerijos sprendimo – direktoriaus atsakas: didžiausias absurdas ir gėda;https://www.delfi.lt/news/daily/lithuania/po-ministerijos-sprendimo-direktoriaus-atsakas-didziausias-absurdas-ir-geda-120125171;2025
"„Rašau kaip buvęs abiturientas, baigęs mokyklą 2024 metais ir šiuo metu siekiantis įstoti į universitetą. Šių metų sprendimas pridėti papildomus 10 balų prie visų valstybinių egzaminų tiek A, tiek B lygio kandidatams sukėlė didelį nerimą tarp pernykščių abiturientų.

2024 metais nei mes, nei kiti anksčiau baigę neturėjome galimybės pasinaudoti tokiomis lengvatomis. Tai reikšmingai išbalansuoja konkurenciją, nes šiemet balai gerokai šoktelėjo ir daugelis mūsų dabar rizikuoja neprasibrauti į valstybės finansuojamas vietas vien todėl, kad neturėjome „laimės“ laikyti egzaminų 2025 metais“, – atvirame laiške dėstė jis.

Jo nuomone, šie pokyčiai skaudžiai atsilieps tiems, kurie į aukštąsias mokyklas nustojo stoti po metų pertraukos.

„Nors suprantu, kad buvo bandoma taisyti situaciją po sudėtingų egzaminų, šis sprendimas sukuria naują neteisybę. Ar planuojama svarstyti kompensacinius sprendimus ir kitiems stojantiesiems?

Būčiau dėkingas, jei šią temą iškeltumėte viešojoje erdvėje – tikiu, kad tai paliečia šimtus ar net tūkstančius jaunuolių visoje Lietuvoje“, – neabejojo Tadas.

R. Popovienė trečiadienį paaiškino, kodėl prie egzaminų rezultatų buvo nuspręsta pridėti taškų.

„Taigi, atliepiame abiturientų lūkestį ir kompensuojame perinamojo laikotarpio netolygumus“, – sakė ministerijos vadovė.

Tiesa, ministrė akcentuoja, jog šiemet A lygio lietuvių kalbos ir literatūros bei matematikos egzaminų rezultatai buvo itin geri.

„Lietuvių kalbos A lygio egzaminą išlaikė daugiau kaip 94 proc. mokinių, neišlaikė perpus mažiau abiturientų nei pernai – 5 proc. Lietuvių kalbos ir literatūros taškų vidurkis – beveik 60 proc., o rezultatas yra geriausias per 10 metų“, – kalbėjo Švietimo, mokslo ir sporto ministerijos (ŠMSM) vadovė.

„Matematikos A lygį pasirinkusiems mokiniams šis egzaminas irgi buvo nesunkiai įveikiamas. Jį išlaikė beveik 85 proc. abiturientų. Rekordinis skaičius 100-ukų – 8 proc.“ – sakė R. Popovienė.

Vis dėlto, ministrė pripažįsta, jog mokiniams, kuriems sekasi sunkiau, dėl padidintos patikrinimo išlaikymo kartelės matematikos egzaminą įveikti yra sudėtingiau nei anksčiau.

„Viena vertus, tai – gera žinia, turint omenyje, kad ankstesnės ministerijos vadovybė priėmė sprendimą išlaikymo ribos kartelę šių metų abiturientams pakelti nuo 16 iki 35 taškų. Visgi, reikia pripažinti, kad ne pirmūnams išlaikyti egzaminą dėl to tapo sudėtingiau“, – akcentavo ji.

Norite ir jūs išsakyti savo nuomonę? Rašykite el. paštu pilieciai@delfi.lt!";2025-07-13 21:40:00;Tarp praėjusiais metais mokyklą baigusių jaunuolių – nerimas: įžvelgia neteisybę;https://www.delfi.lt/kartu/ka-manai/tarp-praejusiais-metais-mokykla-baigusiu-jaunuoliu-nerimas-izvelgia-neteisybe-120125225;2025
"Paaiškėjo dalis abiturientų valstybinių brandos egzaminų (VBE) rezultatų;

Buvo nuspręsta prie visų egzaminų rezultatų, išskyrus lietuvių kalbos ir literatūros patikrinimo pasiekimus, pridėti po 10 taškų;

Taip pat nuspręsta nuo 1 iki 5 taškų pridėti ir tiems mokiniams, kurie pirmoje matematikos egzamino dalyje surinko nuo 17 iki 20 taškų;

Toks sprendimas sulaukė opozicijos, Lietuvos moksleivių sąjungos (LMS) kritikos;

Liberalai žada kreiptis į teismą, sprendimas sulaukė ir švietimo bendruomenės kritikos.











„Egzaminų rezultatai labai aiškiai parodė, kad 35 taškų kartelė buvo per aukšta. Tai rodė, kad ši abiturientų karta tikrai buvo eksperimentų karta, kuri rengėsi egzaminams pagal atnaujintas bendrojo ugdymo programas, kuri rengėsi be vadovėlių (...), kurie iš tiesų įėjo į tą laikotarpį, kuomet buvo labai daug įvairiausių pokyčių, reformų, kurie pirmą kartą laikė tarpinius egzaminus. Ir patys moksleiviai tą šiandien labai aiškiai įvardijo – kad ši abiturientų karta tai ta karta, kuri iš tiesų patyrė labai daug streso ir įtampos“, – pirmadienį Seimo Tėvynės sąjungos-Lietuvos krikščionių demokratų (TS-LKD) frakcijos posėdyje teigė R. Popovienė.

„Ir natūralu, kad ši pakelta 35 taškų išlaikymo kartelė tikrai palietė tuos egzaminų rezultatus“, – dėstė ji.

Pasak politikės, nuo tada, kai ji perėmė vadovavimą Švietimo, mokslo ir sporto ministerijai (ŠMSM), buvo sulaukta nemažai skundų dėl pakeltos egzaminų išlaikymo kartelės. Tačiau, tęsė ji, pokyčių imtis nebuvo galima – tai riboja teisės aktai.

„Deja, dėl teisės aktų (...), mes to padaryti negalėjome. Bet labai aiškiai tai visur buvo įvardijama“, – kalbėjo ministrė, pažymėdama, kad 35 taškų išlaikymo kartelė yra ženkliai per aukšta.

Praėjusį trečiadienį paaiškėjo dalis abiturientų valstybinių brandos egzaminų (VBE) rezultatų. Tuomet ministrė R. Popovienė teigė, jog iki 35 taškų pakelta egzamino išlaikymo kartelė buvo per aukšta. Dėl to, pasak jos, buvo nuspręsta prie visų egzaminų rezultatų, išskyrus lietuvių kalbos ir literatūros patikrinimo pasiekimus, pridėti po 10 taškų.

Be to, kaip teigė R. Popovienė, nuspręsta nuo 1 iki 5 taškų pridėti ir tiems mokiniams, kurie pirmoje matematikos egzamino dalyje surinko nuo 17 iki 20 taškų.

Toks sprendimas sulaukė opozicijos, Lietuvos moksleivių sąjungos (LMS) kritikos. Anot jų, tokia sistema demotyvuoja stropiausius mokinius.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.

Pastabų ministerijos sprendimui negailėjo buvusi premjerė Ingrida Šimonytė. Ji stebėjosi, kad egzaminų vertinimo komisijos nusprendė siūlyti pridėti po 10 taškų prie kiekvieno egzamino rezultato.

„Mano prisiminimai iš ankstesnių egzaminų sesijų yra tokie, kad paprastai vertinimo komisija kaip tik manydavo, kad nieko labai keisti nereikia. Tai čia keistas toks posėdis“, – kalbėjo konservatorė, užsimindama, kad norėtų pamatyti komisijų sprendimų protokolus.

Vis tik, daugiausiai klausimų I. Šimonytei kėlė ministrės pasisakymai apie esą pakeltą egzaminų išlaikymo kartelę. Konservatorė priminė, kad anksčiau visi brandos egzaminai turėjo atskiras balų skaičiavimo sistemas, kai, pavyzdžiui, pernai matematikos egzaminui išlaikyti reikėjo surinkti 10 taškų iš 60.

„Mane tiesiog pritrenkė jūsų kalbėjimas apie neadekvačiai pakeltą kartelę ir kai sakote, kad nenuosekliai, tai jūs turbūt žinote, kad anksčiau kiekvienas egzaminas turėjo savo vertinimo skalę, skalės buvo suvienodintos. Jūs dabar bandote pasakyti, kad tarsi tai, kas anksčiau buvo 16 (taškų – ELTA), patapo 35, net neminėdama, kad tie 16 buvo iš 60, o 35 – iš 100“, – aiškino ekspremjerė.

Dėl neteisingos informacijos, esą problemos slypi pakeltoje išlaikymo kartelėje, ministrę kritikavo ir konservatorius Liutauras Kazlavickas.

„Jūsų interpretavimas tarp 16 ir 35 yra lyginimas nepalyginamų dalykų. Obuolių su apelsinais. Ir ši interpretacija jūs tikrai klaidinate, ir visuomenę, ir žiniasklaidą ir kuriate labai keistą naratyvą“, – piktinosi parlamentaras.

Savo ruožtu I. Šimonytė kėlė klausimą, ar esminė problema dėl prastų egzaminų rezultatų vis tik neslypi prastame moksleivių pasiruošime ar nekorektiškai parengtose užduotyse.

„Jūs pamatę rezultatus vietoje to, kad išnagrinėtumėte situaciją, tiesiog nusprendėte priimti tokį sprendimą, kuris iškraipo aibę. Jums bet kuris matematikas tai pasakys. Aš suprantu, kad matematika nėra jūsų stiprioji pusė, tačiau bet kuris matematikas pasakys, kad šitaip aibės nėra keičiamos“, – dėstė politikė.



„Ar vis dėlto problema yra tame, kad pasikeitė imtis mokinių, ar problema yra užduotyse, ar užduotyse problemos nėra?“ – kėlė klausimus ji.

Savo ruožtu R. Popovienė atkirto, kad sprendimą pridėti po 10 taškų prie daugelio brandos egzaminų rezultatų palaikė „nemažai matematikų“.

„Tikrai nėra vienareikšmiškai traktuojama, kad šitas sprendimas yra visiškai matematiškai neišskaičiuotas arba priimtas neatsižvelgiant į esamą situaciją“, – sakė ŠMSM vadovė.

Ji taip pat pasiaiškino, kodėl nuspręsta pridėti taškų prie visų, o ne tik matematikos egzamino rezultatų.

„Atsižvelgiant į visus (rezultatus – ELTA), nes egzaminų neišlaikymo lygis yra nuo 4 iki 10 kartų didesnis, jeigu mes žiūrėtume į praeitus ar užpraeitus metus“, – kalbėjo ji, tikindama, kad šie sprendimai palietė kelis tūkstančius abiturientų, kurie priešingu atveju negalėtų kandidatuoti į aukštąsias mokyklas.

„Ministre, jeigu jūs šimtą balų būtumėte pridėjusi, tai gal būtų visus abiturientus palietę. Bet klausimas yra, ką tai rodo apie mokinių pasirengimą studijuoti aukštosiose mokyklose? (...) Dabar jūs tiesiog horizontaliai iš rankovės baltų gulbių pamėtėme visiems, taip nuskriausdama tuos, kurie gerai mokėsi, stengėsi ir gerai išlaikė egzaminus“, – R. Popovienei atsakė I. Šimonytė.

Gana įtempto posėdžio metu, konservatorių frakcijos seniūnas Mindaugas Lingė paprašė ministrę sureaguoti ir į šimtukininkų statistiką. Posėdžio metu buvo pademonstruoti istorijos egzamino šimtukininkų rezultatai. 2021 m. 100 balų gavo 21 abiturientas, 2023 m. – 3, 2024 m. – 15. Tačiau šįmet, po pridėtų taškų, visoje šalyje 100 balų istorijos egzamine surinko 614 dvyliktokų.

„Šimtukų skaičius tikrai neturi būti kiekvienais metais pastovus. Jis kasmet svyruoja“, – sakė ministrė, pažymėdama, kad keitėsi ir istorijos egzamino struktūra.

„Kreivė nerodo, kad yra ypatingai nenormali situacija“, – pridūrė ji.";2025-07-14 10:45:00;Šimonytę pritrenkė ministrės sprendimas: matematika nėra jūsų stiprioji pusė;https://www.delfi.lt/news/daily/lithuania/simonyte-pritrenke-ministres-sprendimas-matematika-nera-jusu-stiprioji-puse-120125679;2025
"„Mano manymu, reiktų kreiptis į Vyriausiąjį administracinį teismą, kad nustatytų šito ministerijoje priimto teisės akto teisėtumą. Ir galiu garantuoti, kad tai yra neteisėta“, – laidoje „ELTA savaitė“ teigė E. Gentvilas, pažymėdamas kad apie šią galimybę buvo jau diskutuota ir Seimo Liberalų sąjūdžio frakcijoje.



Paaiškėjo dalis abiturientų valstybinių brandos egzaminų (VBE) rezultatų;

Buvo nuspręsta prie visų egzaminų rezultatų, išskyrus lietuvių kalbos ir literatūros patikrinimo pasiekimus, pridėti po 10 taškų;

Taip pat nuspręsta nuo 1 iki 5 taškų pridėti ir tiems mokiniams, kurie pirmoje matematikos egzamino dalyje surinko nuo 17 iki 20 taškų;

Toks sprendimas sulaukė opozicijos, Lietuvos moksleivių sąjungos (LMS) kritikos;

Liberalai žada kreiptis į teismą, sprendimas sulaukė ir švietimo bendruomenės kritikos.





Parlamentaras atkreipia dėmesį, kad sprendimas prie egzaminų rezultatų pridėti po 10 taškų gali susilaukti ir užsienio universitetų reakcijos.

„Kitaip sakant, aš bijau tarptautinio skandalo. Užteks vieno universiteto, kuris pasakys – mes negalime priiminėti lietuvių jaunuolių, nes žinome, kad Lietuvoje buvo padarytas toks pažymių suklastojimas“, – sakė E. Gentvilas.



„Tai štai tada jau Lietuva nuskambėtų pasaulyje. Ir ponia Popovienė turėtų galvoti apie atsistatydinimą, mano manymu, nuo pirmos akimirkos, kai atsiras skundai iš vieno ar kito moksleivio, iš vieno ar kito universiteto“, – pabrėžė politikas.

E. Gentvilas neslepia skeptiškai vertinantis ir R. Popovienės pasvarstymus, kad į humanitarines specialybes stoti norintiems abiturientams matematikos egzaminas galėtų būti neprivalomas.

„Ministrei dabar užduotys kitos – ar ji dar gali dirbti ministre, o ne vapėti apie matematikos egzamino privalomumą, neprivalomumą. Ji prisidirbo“, – akcentavo jis.

Praėjusį trečiadienį paaiškėjo dalis abiturientų valstybinių brandos egzaminų (VBE) rezultatų. Tuomet ministrė R. Popovienė teigė, jog iki 35 taškų pakelta egzamino išlaikymo kartelė buvo per aukšta. Dėl to, pasak jos, buvo nuspręsta prie visų egzaminų rezultatų, išskyrus lietuvių kalbos ir literatūros patikrinimo pasiekimus, pridėti po 10 taškų.

Be to, kaip teigė R. Popovienė, nuspręsta nuo 1 iki 5 taškų pridėti ir tiems mokiniams, kurie pirmoje matematikos egzamino dalyje surinko nuo 17 iki 20 taškų.

Toks sprendimas sulaukė opozicijos, Lietuvos moksleivių sąjungos (LMS) kritikos. Anot jų, tokia sistema demotyvuoja stropiausius mokinius. Praėjusią savaitę prezidento patarėjas Paulius Baltokas taip pat paragino ministeriją ieškoti sprendimų, kaip atkurti teisingumą geriausiai besimokiusiems dvyliktokams.

Savo ruožtu ministrė R. Popovienė pirmadienį teigė sutinkanti su Prezidentūros kritika, jog nusprendus pridėti po 10 taškų prie abiturientų VBE būtina ieškoti išeičių, kaip atkurti teisingumą geriausiai besimokiusiems dvyliktokams. Politikė tikina – ministerija ieško greitų sprendimų ir žada juos dar šią savaitę.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-07-14 11:31:00;Gentvilas nevynioja žodžių dėl Popovienės: bijau tarptautinio skandalo;https://www.delfi.lt/news/daily/lithuania/gentvilas-nevynioja-zodziu-del-popovienes-bijau-tarptautinio-skandalo-120125702;2025
;2025-07-14 12:21:00;Po šimtukininkų lietaus – iššūkis dėl premijų: miestų merai įvardijo, kiek pinigų skirs kiekvienam;https://www.delfi.lt/kartu/zmones-kalba/po-simtukininku-lietaus-issukis-del-premiju-miestu-merai-ivardijo-kiek-pinigu-skirs-kiekvienam-120125693;2025
"„Neįtikėtinas įžūlumas. Ministrė Popovienė tapo buvusios konservatorių valdžios įkaite dėl matematikos egzamino. Ministrė, taisydama konservatorių klaidas, susilaukė iš jų drabstymo purvais“, – feisbuke sureagavo B. Vėsaitė.



Kaip rašė ELTA, aštrios opozicinės konservatorių frakcijos kritikos dėl sprendimo pridėti abiturientams po 10 taškų prie valstybinių brandos egzaminų rezultatų sulaukusi švietimo, mokslo ir sporto ministrė tikina – pastaroji dvyliktokų laida buvo eksperimentų karta. Pasak socialdemokratės, abiturientai laikė egzaminus, padidinus išlaikymo kartelę, taip pat neturėjo reikiamų vadovėlių.

Pastabų ministerijos sprendimui negailėjo buvusi premjerė Ingrida Šimonytė. Ji stebėjosi, kad egzaminų vertinimo komisijos nusprendė siūlyti pridėti po 10 taškų prie kiekvieno egzamino rezultato.

„Mano prisiminimai iš ankstesnių egzaminų sesijų yra tokie, kad paprastai vertinimo komisija kaip tik manydavo, kad nieko labai keisti nereikia. Tai čia keistas toks posėdis“, – kalbėjo konservatorė, užsimindama, kad norėtų pamatyti komisijų sprendimų protokolus.

Vis tik, daugiausiai klausimų I. Šimonytei kėlė ministrės pasisakymai apie esą pakeltą egzaminų išlaikymo kartelę. Konservatorė priminė, kad anksčiau visi brandos egzaminai turėjo atskiras balų skaičiavimo sistemas, kai, pavyzdžiui, pernai matematikos egzaminui išlaikyti reikėjo surinkti 10 taškų iš 60.

„Mane tiesiog pritrenkė jūsų kalbėjimas apie neadekvačiai pakeltą kartelę ir kai sakote, kad nenuosekliai, tai jūs turbūt žinote, kad anksčiau kiekvienas egzaminas turėjo savo vertinimo skalę, skalės buvo suvienodintos. Jūs dabar bandote pasakyti, kad tarsi tai, kas anksčiau buvo 16 (taškų – ELTA), patapo 35, net neminėdama, kad tie 16 buvo iš 60, o 35 – iš 100“, – aiškino ekspremjerė.

Dėl neteisingos informacijos, esą problemos slypi pakeltoje išlaikymo kartelėje, ministrę kritikavo ir konservatorius Liutauras Kazlavickas.

„Jūsų interpretavimas tarp 16 ir 35 yra lyginimas nepalyginamų dalykų. Obuolių su apelsinais. Ir ši interpretacija jūs tikrai klaidinate, ir visuomenę, ir žiniasklaidą ir kuriate labai keistą naratyvą“, – piktinosi parlamentaras.

Savo ruožtu I. Šimonytė kėlė klausimą, ar esminė problema dėl prastų egzaminų rezultatų vis tik neslypi prastame moksleivių pasiruošime ar nekorektiškai parengtose užduotyse.

„Jūs pamatę rezultatus vietoje to, kad išnagrinėtumėte situaciją, tiesiog nusprendėte priimti tokį sprendimą, kuris iškraipo aibę. Jums bet kuris matematikas tai pasakys. Aš suprantu, kad matematika nėra jūsų stiprioji pusė, tačiau bet kuris matematikas pasakys, kad šitaip aibės nėra keičiamos“, – dėstė politikė.



Tuo metu ministrė kalbėjo, kad egzaminų rezultatai labai aiškiai parodė, kad 35 taškų kartelė buvo per aukšta.

„Tai rodė, kad ši abiturientų karta tikrai buvo eksperimentų karta, kuri rengėsi egzaminams pagal atnaujintas bendrojo ugdymo programas, kuri rengėsi be vadovėlių (...), kurie iš tiesų įėjo į tą laikotarpį, kuomet buvo labai daug įvairiausių pokyčių, reformų, kurie pirmą kartą laikė tarpinius egzaminus. Ir patys moksleiviai tą šiandien labai aiškiai įvardijo – kad ši abiturientų karta tai ta karta, kuri iš tiesų patyrė labai daug streso ir įtampos“, – pirmadienį Seimo Tėvynės sąjungos-Lietuvos krikščionių demokratų (TS-LKD) frakcijos posėdyje teigė R. Popovienė.

„Ir natūralu, kad ši pakelta 35 taškų išlaikymo kartelė tikrai palietė tuos egzaminų rezultatus“, – dėstė ji.

Pasak politikės, nuo tada, kai ji perėmė vadovavimą Švietimo, mokslo ir sporto ministerijai (ŠMSM), buvo sulaukta nemažai skundų dėl pakeltos egzaminų išlaikymo kartelės. Tačiau, tęsė ji, pokyčių imtis nebuvo galima – tai riboja teisės aktai.

„Deja, dėl teisės aktų (...), mes to padaryti negalėjome. Bet labai aiškiai tai visur buvo įvardijama“, – kalbėjo ministrė, pažymėdama, kad 35 taškų išlaikymo kartelė yra ženkliai per aukšta.

Praėjusį trečiadienį paaiškėjo dalis abiturientų valstybinių brandos egzaminų (VBE) rezultatų. Tuomet ministrė R. Popovienė teigė, jog iki 35 taškų pakelta egzamino išlaikymo kartelė buvo per aukšta. Dėl to, pasak jos, buvo nuspręsta prie visų egzaminų rezultatų, išskyrus lietuvių kalbos ir literatūros patikrinimo pasiekimus, pridėti po 10 taškų.

Be to, kaip teigė R. Popovienė, nuspręsta nuo 1 iki 5 taškų pridėti ir tiems mokiniams, kurie pirmoje matematikos egzamino dalyje surinko nuo 17 iki 20 taškų.";2025-07-14 12:57:00;Po Šimonytės kritikos Popovienei Birutė Vėsaitė nepatylėjo;https://www.delfi.lt/news/daily/politics/po-simonytes-kritikos-popovienei-birute-vesaite-nepatylejo-120125748;2025
"„Rezultatai skelbiami po Vertinimo komiteto patvirtinimo. Jo sprendimu, prie šių egzaminų rezultatų, išskyrus tautinių mažumų gimtosios kalbos ir literatūros, pridėta po 10 papildomų taškų. Individualius šių egzaminų rezultatus abiturientai galės pasitikrinti nuo 14.30 val. Valstybinių brandos egzaminų kandidatų darbų demonstravimo ir rezultatų skelbimo sistemoje Joje paskelbti ir visi pakartotinės sesijos egzaminų (išskyrus lietuvių kalbos ir literatūros) rezultatai“, – pranešime nurodė NŠA.



Pasak agentūros, pasirinkusiųjų laikyti informatikos valstybinį brandos egzaminą skaičius –  didžiausias per 10-metį.

NŠA duomenimis, jame dalyvavo 3942 kandidatai. Egzaminą išlaikė 99,3 proc. abiturientų. 672 kandidatai, arba17 proc. laikiusiųjų, gavo šimtukus. Panašus procentas mokinių, gavusių aukščiausią įvertinimą buvo 2018, 2019 ir 2021 metais, kai šimto balų įvertinimą gavo nuo 10 iki 14 proc. abiturientų, o laikančiųjų informatikos egzaminą buvo perpus mažiau.

Šiemet užsienio kalbos (anglų) valstybinį brandos egzaminą laikė 17 882 abiturientai – beveik vienu tūkstančiu kandidatų daugiau nei praėjusiais metais, skelbia agentūra.

Pasak jos, egzaminą išlaikė 96,2 proc. abiturientų. Aukščiausią šimto balų įvertinimą gavo 2 424 kandidatai, arba 13,6 proc. laikiusiųjų.

Lenkų tautinės mažumos gimtosios kalbos ir literatūros valstybinį brandos egzaminą šiemet laikė 679 kandidatai, tai beveik toks pats skaičius kaip ir praėjusiais metais. Egzaminą išlaikė 98,5 proc. kandidatų. Šimto balų įvertinimą gavo 100 kandidatų, arba 14,7 proc.

99 proc. laikiusiųjų rusų tautinės mažumos gimtosios kalbos ir literatūros valstybinį brandos egzaminą jį išlaikė. Iš viso egzamine dalyvavo 588 kandidatai. 29, arba 4,9 proc. iš jų gavo šimto balų įvertinimą. Baltarusių tautinės mažumos gimtosios kalbos ir literatūros valstybinį brandos egzaminą laikė 8 kandidatai ir visi jį išlaikė.

Chemijos egzaminą išlaikė 95,3 proc., fizikos – 88,7 proc. abiturientų

Chemijos valstybinį brandos egzaminą laikė 1 870 kandidatų. Jį išlaikė 95,3 proc. laikiusių. 240 kandidatų, t. y. 12,8 proc., pelnė šimto balų įvertinimą. Fizikos valstybinį brandos egzaminą išlaikė 88,7 proc. laikiusiųjų. Egzamine dalyvavo 2529 kandidatai. Iš jų 159 pasiekė šimto balų įvertinimą, t. y. 6,3 proc., laikiusiųjų šį egzaminą.

ELTA primena, kad pagrindinė VBE sesija vyko gegužės 30–birželio 20 dienomis. NŠA duomenimis, iš viso egzaminus šiais metais laikė per 27 tūkst. dvyliktokų ir panašus skaičius vienuoliktokų.";2025-07-14 14:13:00;Skelbiami paskutiniai brandos egzaminų rezultatai;https://www.delfi.lt/news/daily/lithuania/skelbiami-paskutiniai-brandos-egzaminu-rezultatai-120125775;2025
;2025-07-15 18:39:00;Po skandalingo sprendimo – smūgis šimtukininkams: prorektorius pripažįsta, kad kentės geriausieji;https://www.delfi.lt/news/daily/lithuania/po-skandalingo-sprendimo-smugis-simtukininkams-prorektorius-pripazista-kad-kentes-geriausieji-120125774;2025
"100 balų gavo net 110 šios gimnazijos abiturientų (iš viso laikė  158 mokiniai).  34 šimtukais džiaugiasi  Alytaus šv. Benedikto gimnazijos gimnazistai (iš viso laikė 65 mokiniai). 19 šimtukų gavo Alytaus Jotvingių gimnazijos (iš viso laikė 142 mokiniai), o 8 – Putinų gimnazijos abiturientai (iš viso laikė 85 mokiniai.

Geriausiai Alytaus miesto abiturientams sekėsi laikyti užsienio kalbos (anglų) egzaminą (30 šimtukų) tarptautinį anglų kalbos egzaminą šimtukui išlaikė net 59 abiturientai. Sėkmingas buvo ir  informatikos egzaminas –  21 šimtukas.



Nedaug jam šimtukų skaičiumi nusileido matematika. Šį egzaminą šimtu balų išlaikė 19 abiturientų. 16 šimtuku abiturientai gavo iš istorijos egzamino, 10 – geografijos,  9 – chemijos, 3 – fizikos ir po 1 lietuvių kalbos ir literatūros, matematikos B, biologijos ir užsienio kalbos (vokiečių).

Sėkmė egzaminų sesijos metu lydėjo visus Alytaus šv. Benedikto gimnazijos Tarptautinio bakalaureato Diplomo programos abiturientus. Tarp sėkmingai išlaikiusiųjų egzaminus –  ir septyni aukščiausi 6 ir 7 balų įvertinimai   Šešis balus gavo 6 mokiniai, o septynis balus – septyni.

Daugiausia šimtukų iš valstybinių brandos egzaminų surinko:

Alytaus Adolfo Ramanausko-Vanago gimnazijos abiturientai:

Bernardas Petraška – 5 šimtukai;

Dovydas Gžimaila – 4 šimtukai;

Arnis Juknevičius – 4 šimtukai;

Kristupas Šilalė – 4 šimtukai;

Emanuelė Tarasauskaitė – 4 šimtukai;

Denisas Vadeika – 4 šimtukai.

Alytaus šv. Benedikto gimnazijos abiturientas Domas Grimalauskas – 4 šimtukai.

Įveikus nelengvą brandos egzaminų sesiją, 450 Alytaus miesto abiturientams liko ko gero laukiamiausioji dalis – brandos atestatų įteikimo šventė. Šias šventes Alytaus miesto gimnazijos surengs liepos 17, 18 ir 19 d.";2025-07-16 09:01:00;Alytuje – įspūdingi skaičiai: abiturientai gavo 186 šimtukus;https://www.delfi.lt/news/daily/lithuania/alytuje-ispudingi-skaiciai-abiturientai-gavo-186-simtukus-120126273;2025
"„Švietimo, mokslo ir sporto ministrei priėmus sprendimą pridėti 10 balų prie egzaminų rezultatų, šiemet Kretingos rajono abiturientai pelnė rekordinį skaičių šimtukų – 72. Pernai rajono abiturientai pelnė 16, užpernai – 23 šimtukus“, – socialiniame tinkle „Facebook“ rašo meras.

„Skaičiuojame, kad dėl minėto ministrės sprendimo, analogiškoms premijoms išmokėti šiemet rajono biudžete reikės rasti papildomus 23 tūkst. eurų. Visgi tvarkos keisti neketiname bei prašysime Tarybos skirti šias papildomas lėšas, jog premijas ir šiemet gautų visi be išimties 100 balų įvertinimus pelnę rajono abiturientai ir juos ruošę mokytojai“, – pažymi A. Kalnius.

Mero teigimu, Kretingos rajone pastaruosius keletą metų geriausiai valstybinius brandos egzaminus išlaikę Kretingos rajono moksleiviai bei juos ruošę mokytojai gaudavo ir savivaldybės skirtas premijas.



„Abiturientams, valstybinius brandos egzaminus išlaikiusiems 100 balų, skirta 400 eurų dydžio premija už kiekvieną 100 įvertintą egzaminą, jį ruošusiam mokytojui – 200 eurų premija“, – teigė meras.

Kaip skelbta anksčiau, praėjusį trečiadienį, paaiškėjus daugumos abiturientų laikytų egzaminų rezultatams, ŠMSM pranešė prie visų patikrinimų, išskyrus lietuvių kalbos ir literatūros, pridėjusi po 10 taškų. Pasak ŠMSM vadovės R. Popovienės, tokio sprendimo imtasi, siekiant sumažinti egzaminų neišlaikiusių abiturientų skaičių ir kompensuoti skirtumą tarp seniau galiojusios 16-os ir šiuo metu nustatytos 35-ių taškų egzaminų išlaikymo kartelės.

Savo ruožtu ministras pirmininkas G. Paluckas tvirtino, jog R. Popovienės sprendimas gelbėja tūkstančius abiturientų. Anot jo, jeigu nebūtų priimtas šitas sprendimas, visa šita mokyklų absolventų karta eitų studijuoti į profesines mokyklas.

Tiesa, toks sprendimas sulaukė kritikos ne tik iš moksleivių bei tėvų bendruomenės, bet ir iš Seimo opozicijos, Prezidentūros. Akcentuojama, jog pridėjus po 10 taškų, žymiai daugiau nei įprasta moksleivių gavo aukščiausią, 100 balų įvertinimą. Taip, pasak sprendimo kritikų, mažinamas abiturientų konkurencingumas, stojant į aukščiausias mokyklas – nuskriausti lieka šimtukus ir be pagalbos galėję gauti mokiniai.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-07-16 11:17:00;Kretingoje – šimtukų bumas: savivaldybė pritrūko pinigų premijoms;https://www.delfi.lt/news/daily/lithuania/kretingoje-simtuku-bumas-savivaldybe-pritruko-pinigu-premijoms-120126343;2025
"„Kai profesinis mokymas pristatomas kaip nelaimė, kuriai reikia užkirsti kelią bet kokia kaina – kasame sau gilią duobę. Tai ne tik žalingas naratyvas, bet ir nacionalinis saugumo bei konkurencingumo klausimas“, – pranešime cituojama LPK generalinė direktorė Raminta Radavičienė.



R. Radavičienės teigimu, tokiais teiginiais sklindanti žinutė iš aukščiausių valstybės institucijų naikina dešimtmečius kurtą pasitikėjimą profesiniu keliu ir tiesiogiai prisideda prie neigiamų stereotipų įtvirtinimo.

„Švietimo politikos formuotojai pasirinko ne sisteminį sprendimą, ne brandų dialogą apie pasirengimą egzaminams ar turinio kokybę, o paprasčiausią statistikos korekciją. Ir tai būtų viena problema. Tačiau dar blogesnė – tai, kaip tai pateikiama visuomenei: esą profesinė mokykla – tai likimo smūgis, kurį reikia neutralizuoti bet kokia kaina. Tokia laikysena yra ciniška ir trumparegiška“, – teigia ji.

LPK nurodo, kad Lietuvoje profesinį mokymą renkasi 27 proc. jaunuolių, kai Europos Sąjungos vidurkis – beveik 50 proc.

„Šiandien Lietuvoje ypač trūksta kvalifikuotų technologinių, inžinerinių ir gamybos srities specialistų. Be jų šalis nebus nei žalia, nei skaitmeninė, nei konkurencinga. Ir nebus saugi“, – pranešime cituojama LPK administracijos vadovė.

Anot LPK, tai, kad profesinio mokymo pažangos platformoje kartu dirba verslo, švietimo ir politikos atstovai, rodo, jog norint pokyčių, reikia bendradarbiavimo, o ne paniekos ar išankstinių nuostatų.

R. Radaviečienės teigimu, bet koks išsilavinimas, kuris padeda žmogui atrasti save ir būti naudingu visuomenei, turi būti vertinamas vienodai.

Kaip skelbta anksčiau, praėjusį trečiadienį, paaiškėjus daugumos abiturientų laikytų egzaminų rezultatams, ŠMSM pranešė prie visų patikrinimų, išskyrus lietuvių kalbos ir literatūros, pridėjusi po 10 taškų. Pasak ŠMSM vadovės R. Popovienės, tokio sprendimo imtasi, siekiant sumažinti egzaminų neišlaikiusių abiturientų skaičių ir kompensuoti skirtumą tarp seniau galiojusios 16-os ir šiuo metu nustatytos 35-ių taškų egzaminų išlaikymo kartelės.

Ministras pirmininkas G. Paluckas tvirtino, jog švietimo ministrės Ramintos Popovienės šis sprendimas gelbėja tūkstančius abiturientų. Anot jo, jeigu nebūtų priimtas toks sprendimas, visa šita mokyklų absolventų karta eitų studijuoti į profesines mokyklas.

„Savaime tai nėra blogai, bet platesnį pasirinkimą sudaryti mokiniams, kur eiti studijuoti, mes turėtume, nes šiandieną būtent dėl opozicijos tuometinių veiksmų jie tapo eksperimentine karta. Aš nemanau, kad jie dėl to turi visa apimtimi nukentėti“, – antradienį žurnalistams sakė G. Paluckas.

Tiesa, toks sprendimas sulaukė kritikos ne tik iš moksleivių bei tėvų bendruomenės, bet ir iš Seimo opozicijos, Prezidentūros. Akcentuojama, jog pridėjus po 10 taškų, žymiai daugiau nei įprasta moksleivių gavo aukščiausią, 100 balų įvertinimą. Taip, pasak sprendimo kritikų, mažinamas abiturientų konkurencingumas, stojant į aukščiausias mokyklas – nuskriausti lieka šimtukus ir be pagalbos galėję gauti mokiniai.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-07-16 12:46:00;LPK kritikuoja Palucko pasisakymą apie profesines mokyklas: kasame sau gilią duobę;https://www.delfi.lt/news/daily/lithuania/lpk-kritikuoja-palucko-pasisakyma-apie-profesines-mokyklas-kasame-sau-gilia-duobe-120126393;2025
;2025-07-16 13:51:00;Daugiau nei 2000 šimtukų iš anglų egzamino: dabar pažvelkime į faktus;https://www.delfi.lt/kartu/ka-manai/daugiau-nei-2000-simtuku-is-anglu-egzamino-dabar-pazvelkime-i-faktus-120126330;2025
"Vilniaus licėjus – mokykla, kurią tikrai bent kartą girdėjo kone visi besidomintys geriausiais pasiekimais pasižyminčiomis šalies ugdymo įstaigomis. Čia kasmet lyja šimtukų lietus, o šiemet, kaip informavo mokyklos direktorius Saulius Jurkevičius, po penkis šimtukus gavo net 10 mokinių. Visi laikyti egzaminai jiems atnešė aukščiausius balus. Viena tų mokinių – kukli, bet be galo ambicinga abiturientė Jovilė Navickaitė. Mergina su „Delfi“ portalu sutiko pasidalinti stulbinančių rezultatų užkulisiais.

„Tikėjausi, kad bus gana gerai, bet tikrai iš lietuvių nesitikėjau 100“, – prisipažįsta abiturientė. Vis dėlto net ir šis netikėtas rezultatas neatsirado it grybas po lietaus – jam kelią, pasakoja pašnekovė, tiesė sąmoningas ruošimasis, prasidėjęs dar gerokai prieš abitūrą – devintoje klasėje. Kaip pasakoja mergina, mokytis stropiai ji pradėjo ne tuomet, kai egzaminai jau buvo visai čia pat, o gerokai anksčiau – tuomet, kai dar tik formavosi kryptis, kokių mokomųjų dalykų egzaminus ji laikys brandos egzaminuose.

„Nuo 9 klasės stengiausi mokytis nuosekliai ir rasti atsakymus į kylančius klausimus, ypač dalykuose, kuriuos tikėjausi mokytis 11-12 klasėje ir laikyti valstybinius egzaminus. Prieš egzaminus, žinoma, teko viską kartoti ir praktikuotis sprendžiant ankstesnius egzaminus“, – portalui „Delfi“ pasakoja ji.

Abiturientė sako pasitelkusi ir papildomą pagalbą – korepetitorius: „Kai kurių dalykų tam tikrais metais prašiau padėti korepetitorių, jei jaučiau papildomą poreikį, bet mūsų mokykloje labai geri mokytojai, tad daug papildomai lankyti neteko.“

Atrodytų, kad intensyviai mokantis ir ruošiantis net penkiems egzaminams gali nelikti laiko laisvalaikiui ir pomėgiams. Anaiptol. Abiturientė Jovilė sako, kad laiko mėgstamoms veikloms turėjo visada – būtent todėl ir pavyko išlaikyti balansą. Bendraujant su pašnekove akivaizdu viena – pradėjus ruoštis pakankamai anksti, nereikia rinktis tarp mokslo ir laisvalaikio: galima suspėti viską. Ir galbūt būtent ši pusiausvyra padėjo pasiekti tokį įspūdingą rezultatą.

„Progų hobiams tikrai buvo. Pradėjus stengtis ir mokantis nuo gana jauno amžiaus, manau, bent lyginant su dauguma Lietuvos mokinių, visuomet pavyko atrasti laiko tiek mokytis, tiek užklasinėms veikloms bei pomėgiams“, – sako mergina.

Paklausta, kas ją labiausiai motyvavo, Jovilė nurodo ne tik šeimą ar mokytojus, bet ir vidinį norą nuoširdžiai suprasti mokykloje mokomas disciplinas, o ne tik „iškalti“ atsakymus.

„Labiausiai motyvavo noras deramai išmokti dalyką ir, žinoma, pažiūrėti, kaip gerai gali pasisekti įdėjus pastangų“, – šypsosi ji.

Svarbiausias jos patarimas būsimiems abiturientams, kurie abejoja savo galimybėmis – nekovoti su baime, o eiti tiesiai per ją: „Geriausia išmokstama darant, tad labai naudinga tiesiog daug praktikuotis ir analizuoti klaidas bei iš jų mokytis.“

O ar šimtukams reikia išskirtinio talento? Tokio, su kuriuo jau gimstama? Jovilė į šį klausimą atsako labai paprastai: „Manau, kad kiekvienas gali gerai išlaikyti egzaminus, svarbiausia įdėti pastangų, bet šiek tiek prisideda ir sėkmė.“

Rezultatai, kurie daug kam būtų tarsi tramplynas į naujas svajones, Jovilei tapo patvirtinimu, kad ji eina teisingu keliu.

„Šie rezultatai mano planų kol kas nekeičia, tik atitinka reikalavimus ir galbūt leis studijuoti gerame universitete. Po mokyklos tikiuosi tęsti mokslus universitete, greičiausiai tiksliųjų mokslų srityje“, – ateities planais dalijasi ji.";2025-07-17 18:52:00;Abiturientės Jovilės kišenėje – penki šimtukai: sėkmės formulė, kurioje telpa ir poilsis, ir pomėgiai;https://www.delfi.lt/news/daily/education/abiturientes-joviles-kiseneje-penki-simtukai-sekmes-formule-kurioje-telpa-ir-poilsis-ir-pomegiai-120126785;2025
"Skaidrumą užtikrina aiškūs egzaminų reikalavimai, tinkamai ir pagal procedūras parengtos egzamino užduotys, aiškus ir suprantamas vykdymo ir vertinimo procesas. Tačiau, nepavykus kokybiškai suorganizuoti egzaminų vykdymo, prie visų, išskyrus lietuvių kalbos ir literatūros, egzaminų vertinimų pridėta po 10 taškų, politinėje komunikacijoje tą įvardijant kaip „kompensaciją“ už nesklandų procesą. Tuomet dar vienuoliktokams laikant tarpinius egzaminus, jų matematikos bei lietuvių kalbos ir literatūros egzaminų rezultatai taip pat buvo indeksuoti, kai kuriuose kituose egzaminuose pakoreguotos vertinimo normos. Priežastis nebuvo įvardyta taip tiesiogiai, bet iš esmės buvo panaši.

Svarbu paminėti, kad taškų koregavimas atsižvelgiant į pasitaikiusius nesklandumus ir įvertinus egzaminus, nėra nauja praktika. Ji ir anksčiau taikyta siekiant sulyginti skirtingų metų valstybinių brandos egzaminų rezultatus, tačiau būdavo analizuojami atskiri egzaminai, dėl kiekvieno jų taikant individualias korekcijos priemones. Šių metų sprendimas nustebino savo mastu ir universalumu.

Taigi, priimtas politinis sprendimas nulemia, kad egzaminų rezultatai negali būti laikomi objektyviais. Ar galima sakyti, kad iš tiesų egzamino vertinimai atspindi realias abiturientų žinias ir gebėjimus, jei pirmoji egzamino dalis buvo indeksuojama, o prie antrosios pridėtas politikams priimtinas taškų skaičius? Pridėti po 10 taškų prie visų, išskyrus lietuvių kalbos ir literatūros, egzaminų vertinimų buvo išimtinai politinis sprendimas, paremtas nepritarimu buvusios valdžios sprendimams. Tą savo komunikacijoje feisbuke nurodė ir Švietimo, mokslo ir sporto ministrė.

Čia verta kiek nuklysti ir pakalbėti apie priėmimą į aukštąsias mokyklas. Švietimo, mokslo ir sporto ministerija po gražiais „aukštojo mokslo prieinamumo ir socialinio teisingumo“ argumentais iš esmės slepia labai praktinę problemą. Smarkiai sugriežtinus reikalavimus stojant į aukštąsias mokyklas (pridedant demografines tendencijas), stojančiųjų imtis reikšmingai sumažėtų, o tai reikštų mažiau studentų ir taip jau santykinai nedidelėms mūsų aukštosioms mokykloms. Ir tai būtų reali problema turint gana didelį aukštųjų mokyklų tinklą.

Nežinau praėjusios valdžios motyvų taip smarkiai pakelti egzaminų išlaikymo balų kartelę (nuo 16 iki 40 balų). Tik galiu daryti prielaidą, kad tai būdas nukreipti mažiau akademiškai orientuotus abiturientus į profesines mokyklas ir natūraliai daryti spaudimą aukštosioms mokykloms optimizuotis. Šią prielaidą remiu Politinių partijų susitarimo dėl švietimo politikos 2024–2030 nuostata, kad įgijusių profesinę kvalifikaciją asmenų skaičius turi pasiekti 35 proc. (t. y. padidėti 9 proc.), bei Seime vykusiomis politikų diskusijomis apie geresnę studijų kokybę, kai buvo priimami griežtesni reikalavimai stojantiesiems. Panašu, kad pasikeitus politinei valdžiai, keičiasi ir švietimo politikos darbotvarkė.

Ką tai turi bendro su priėmimu į aukštąsias mokyklas ir stojančiaisiais? Ogi tai, kad konkursinė eilė stojant į aukštąsias mokyklas sudaroma remiantis daugiausia valstybinių brandos egzaminų rezultatais. Tokiu atveju, šių metų abiturientai, stojantys į Lietuvos aukštąsias mokyklas, turi nevisai sąžiningą konkurencinį pranašumą prieš ankstesnių metų abiturientus, kuriems papildomi taškai nebuvo pridėti. Taip susidaro situacija, kad geresnes akademines žinias pademonstravę abiturientai gali konkursinėje eilėje likti žemiau vien dėl politinio sprendimo.

Aišku, tai aktualu tik daliai stojančiųjų, nes ne į visas studijų programas stojant yra konkursai. Tačiau, jei kalbame apie populiariausias studijų programas, tie pridėti taškai ir dėl to gautas aukštesnis egzamino įvertinimas gali pakeisti situaciją. Ir tai nėra sąžininga ir teisinga stojančiųjų atžvilgiu.

Ką daryti? Aukštosios mokyklos, kurios yra suinteresuotos priimti akademiškai stipriausius studentus, tikriausiai turėtų atitinkamai indeksuoti ankstesnių metų egzaminų rezultatus. Nacionalinė švietimo agentūra, turėdama visus egzaminų duomenis, galėtų patarti dėl koeficiento indeksavimui dydžio.

Na, o švietimo politikai turėtų rimtai pagalvoti apie švietimo politikos tęstinumą bei priemones bendrojo ugdymo kokybei gerinti. Nes pro akis nepraslysta faktas, kad matematikos bei lietuvių kalbos ir literatūros egzaminų bendruoju lygiu neišlaikė net 42,9 proc. ir 31,3 proc. abiturientų. Čia skaičiai jau pridėjus po 10 taškų, laikant lengvesnį egzaminą. Tai rodo itin didelius švietimo sistemos trūkumus ir, darau prielaidą, šios sistemos negebėjimą efektyviai veikti sąveikaujant su socialinės politikos sritimi. Kalbame apie mažiausiai tris tūkstančius vaikų šiemet, taigi problema didelė ir reikalaujanti kompleksinių ilgalaikių sprendimų.";2025-07-18 13:38:00;Dėl ministerijos sprendimo brandos egzaminų rezultatai praranda objektyvumą;https://www.delfi.lt/news/ringas/lit/del-ministerijos-sprendimo-brandos-egzaminu-rezultatai-praranda-objektyvuma-120126994;2025
"„Šiandien – ypatinga proga. Šiandien sveikinu jus – jaunus, talentingus, atkaklius. Tuos, kurie pasiekė aukščiausią žinių įvertinimą – šimtuką. Šis rezultatas – ne atsitiktinumas. Tai daugybės valandų, pastangų, valios ir tikėjimo savimi įrodymas. Ir jūs tą įrodėte! Didžiuojasi mokytojai, didžiuojasi tėvai. Didžiuojasi visas Panevėžys. Linkiu nepamesti to vidinio variklio – smalsumo, drąsos, noro ieškoti. Linkiu rinktis kelius, kurie įkvepia, net jei jie nėra lengviausi. Ir kur bebūtumėte – nepamirškite miesto, kuriame prasidėjo jūsų gyvenimo kelionė. Panevėžys – tai dalis jūsų. Ir jis visada jūsų laukia“, – sveikino Panevėžio miesto merė Loreta Masiliūnienė.

Penkis šimtukus gavo trys panevėžiečiai – Juozo Balčikonio gimnazijos abiturientės Viltė Matiukaitė (matematika, istorija, lietuvių kalba ir literatūra, fizika anglų kalba), Rugilė Staškūnaitė (matematika, biologija, geografija, chemija, anglų kalba) bei Kazimiero Paltaroko gimnazistas Mindaugas Kriukas (lietuvių kalba ir literatūra, matematika, biologija, chemija ir anglų kalba).

Keturis šimtukus pelnė septyni Panevėžio abiturientai.

Trimis šimtukais įvertinti taip pat septyni panevėžiečiai.

Du šimtukus gavo 24 Panevėžio abiturientai.

Visiems šimtukininkams įteiktos Panevėžio miesto merės Loretos Masiliūnienės padėkos, atminimo dovanos, o du ir daugiau šimtukų gavusiems moksleiviams įteiktos ir paskatinamosios premijos.

Lietuvių kalbos ir literatūros egzaminą šiemet laikė daugiausia abiturientų – A lygiu jį pasirinko 615, B lygiu – 373 mokiniai. Anglų kalbos egzaminą rinkosi 785, matematikos – 771, o iš gamtos mokslų populiariausias buvo biologijos egzaminas, kurį laikė 385 mokiniai.

Lietuvių kalbos ir literatūros egzaminą išplėstiniu lygiu išlaikė 96,4 proc. kandidatų (šalyje – 94,3 proc.), o aukščiausiu įvertinimu džiaugiasi 5 miesto abiturientai. Matematikos egzaminą šimtu balų įvertinti 34 kandidatai, o anglų kalbos egzaminas išsiskyrė šimtukų gausa – net 85 abiturientai surinko aukščiausią balą. Ypač sėkmingi buvo ir informatikos bei fizikos egzaminai – informatikos egzaminą šimtu balų įvertinti 14, fizikos – 8 miesto mokiniai.";2025-07-18 15:39:00;Panevėžyje pasveikinti šimtukininkai;https://www.delfi.lt/news/daily/lithuania/panevezyje-pasveikinti-simtukininkai-120127116;2025
E. Banytė pastebėjo, kad šiuolaikinių moksleivių lietuvių kalbos gramatikos žinios silpnėja, o jos jau seniai atsisakyta egzamine. Taip pat pastebėjo tendenciją, kad šį egzaminą vis daugiau laiko imigrantų vaikų, todėl tai irgi kelia naujų iššūkių.;2025-07-20 08:57:00;Ukrainiečio abituriento prašymas mokytojams atvėrė akis;https://www.delfi.lt/news/daily/education/ukrainiecio-abituriento-prasymas-mokytojams-atvere-akis-120126091;2025
;2025-07-20 13:34:00;Lietuvoje – rekordiniai metai: tiek pinigų savivaldybės nebuvo numačiusios;https://www.delfi.lt/news/daily/lithuania/lietuvoje-rekordiniai-metai-tiek-pinigu-savivaldybes-nebuvo-numaciusios-120126440;2025
"Ji, kaip ir anksčiau „Delfi“ kalbinta abiturientė, turėjo abejonių dėl to paties mokomojo dalyko – lietuvių kalbos. Laimei, šios abejonės nepasitvirtino, o mergina mokyklos duris užvers aukščiausiais balais ir didžiule šypsena.

„Tikrai norėjau pasiekti tokio rezultato, tačiau vis tiek maloniai nustebino lietuvių kalbos balas, o kitų dalykų rezultatai taip pat labai nudžiugino“, – sako Ū. Drobnytė.

Paklausta, kaip atrodė jos pasiruošimas egzaminams, Ū. Drobnytė pabrėžia nuoseklų darbą visus dvylika metų. Tiesa, ji pripažįsta, kad paskutiniai mėnesiai buvo intensyvesni, o nuo vienuoliktos klasės ji papildomai dar lankė chemijos pamokas. Vis dėlto pašnekovė sako, kad mokslai niekada neužgožė kitų jos gyvenimo sričių.

„Nors mokslams skirdavau daug laiko, labai džiaugiuosi, kad tai nebuvo vienintelė mano veikla. Nuo ketverių metų iki dabar šoku baletą. Baletas man tapo ne tik hobiu, bet gyvenimo aistra. Dalyvaudavau įvairiuose spektakliuose, Lietuvoje bei užsienyje rengiamuose konkursuose, stovyklose, stažuotėse. Šios patirtys labai praturtino mano gyvenimą: ne tik motyvavo siekti užsibrėžtų tikslų, bet ir ugdė discipliną, padėjo susipažinti su puikiais žmonėmis bei pačiai geriau pažinti save“, – atvirauja pašnekovė.";2025-07-20 21:00:00;Penkis šimtukus surinkusi abiturientė Ūla: kuo daugiau darai, tuo daugiau spėji;https://www.delfi.lt/projektai/studijos/penkis-simtukus-surinkusi-abituriente-ula-kuo-daugiau-darai-tuo-daugiau-speji-120127100;2025
"Apeliacijas dėl valstybinių brandos egzaminų mokiniai savo mokykloje galėjo teikti liepos 10–11 ir liepos 15–16 dienomis.

Per tą laiką iš viso pateikta 710 apeliacijų. Tai sudaro 0,75 proc. nuo visų egzaminų laikymo skaičiaus (iš viso 2025 m. laikyta 95 278 egzaminai). 2024 metais buvo pateikta 804 apeliacijos. Šiemet daugiausia apeliacijų pateikta dėl matematikos valstybinio brandos egzamino išplėstiniu lygiu – 229, dėl šio egzamino bendruoju kursu – 83. Lyginant su praėjusiais metais matematikos egzamino apeliacijų skaičius padidėjo (buvo 162), bet sumažėjo apeliacijų skaičius dėl lietuvių kalbos ir literatūros išplėstiniu kursu – 187, pernai buvo 478, užsienio kalbos (anglų) apeliacijų skaičius – 72 (2024 m. – 50). Per pastaruosius 15 metų dėl informatikos egzamino rezultatų pateiktas mažiausias apeliacijų skaičius – šiemet tik 3 (pernai buvo 16). Mokiniai neteikė apeliacijų dėl užsienio kalbų prancūzų ir vokiečių, nebuvo apeliacijų ir dėl naujo egzamino – filosofijos.

Apeliacinis komitetas patvirtino visų teiktų apeliacijoms valstybinių brandos egzaminų įvertinimus. Iš 710 apeliacijų buvo pakeisti 48 mokinių rezultatai. Tai sudaro 6,8 proc. nuo visų pateiktų apeliacijų. 2024 metais buvo pakeista 8,1 proc. apeliacijų rezultatai, atitinkamai 2023 metais – 10,71 proc.

2025 metais iš pakeistų 48 apeliacijoms teiktų darbų 43 įvertinimai padidėjo ir 5 kandidatų įvertinimai sumažėjo.

Skelbiami ir papildomą matematikos valstybinio brandos egzamino I dalį bendruoju ir išplėstiniu kursu laikiusiųjų mokinių viso egzamino rezultatai. Liepos 18 d. egzaminą laikė 467 mokiniai, 300 iš jų išplėstiniu kursu. Tai abiturientai, eksternai, buvę mokiniai, kurie keitė matematikos mokymosi lygį per pastaruosius dvejus metus, teikė prašymus dėl egzamino perlaikymo 2025 metų pakartotinėje sesijoje, tačiau dėl susiklosčiusių aplinkybių, neturėjo tokios galimybės. Po šio egzamino pirmos dalies laikymo 84 mokiniai išplėstiniu lygiu ir 79 bendruoju lygiu išlaikė galutinį matematikos valstybinį brandos egzaminą.



Liepos 11 d. mokiniai, kurie dėl objektyvių priežasčių negalėjo dalyvauti lietuvių kalbos ir literatūros valstybiniame brandos egzamine arba tie, kurie jo neišlaikė pagrindinėje sesijoje, laikė egzamino antrą dalį pakartotinėje sesijoje. Šiame egzamine dalyvavo 2328 mokiniai, 811 iš jų egzaminą laikė išplėstiniu kursu. Vienas mokinys gavo 100 balų įvertinimą už visą egzaminą išplėstiniu kursu. Šį lietuvių kalbos ir literatūros pakartotinės sesijos egzaminą išplėstiniu kursu išlaikė 50  proc. mokinių, bendruoju kursu – 30 proc.

Mokiniams sudaryta galimybė teikti apeliacijas dėl lietuvių kalbos ir literatūros pakartotinės sesijos valstybinio brandos egzamino bei dėl liepos 18 d. vykdyto matematikos valstybinio brandos egzamino rezultatų. Tą jie turi padaryti per 2 darbo dienas po rezultatų paskelbimo, teikdami prašymą savo mokyklos direktoriui.

Visų apeliacijų nagrinėjimas bus užbaigtas iki rugpjūčio 4 d., nurodoma pranešime žiniasklaidai.



Pranešime nurodoma, kad abiturientai galutinius savo rezultatus po apeliacijų gali rasti brandos egzaminų rezultatų skelbimo sistemoje https://rezultatai.nsa.smm.lt. Prisijungti prie sistemos kandidatai gali su mokykloje gautu mokinio identifikaciniu (ID) numeriu ir slaptažodžiu. Jungiantis prie sistemos, prisijungimo vardo laukelyje reikia įvesti mokinio ID numerį (jį sudaro 7 skaitmenys). Slaptažodžio langelyje – įvesti keturis paskutinius kandidato asmens kodo skaitmenis.

Brandos atestatas kandidatui išduodamas tik gavus apeliacijų rezultatus, o apeliacijos rezultatas įrašomas į atskirą dokumentą, pateikiamą kartu su brandos atestatu. Apeliacijų rezultatai yra galutiniai ir nekeičiami.

Kaip ir kasmet, pasibaigus brandos egzaminų sesijai, mokiniams yra sudarytos sąlygos atvykti į Nacionalinę švietimo agentūrą ir susipažinti su savo įvertintais valstybinių brandos egzaminų darbais (pagal Brandos egzaminų organizavimo ir vykdymo tvarkos aprašo 97 punktą). Su jais susipažinti mokiniai galės nuo rugpjūčio vidurio iki gruodžio mėn. pabaigos.";2025-07-23 15:50:00;Brandos egzaminai baigti: skelbiami apeliacijų ir pakartotinių egzaminų rezultatai;https://www.delfi.lt/news/daily/education/brandos-egzaminai-baigti-skelbiami-apeliaciju-ir-pakartotiniu-egzaminu-rezultatai-120128354;2025
"Šiais metais Kauno abiturientai „sumušė“ visų laikų rekordą – daugiausia šimtukų surinko iš anglų kalbos egzamino: 481. Visoje Lietuvoje jų pelnyta apie 2,5 tūkst.

Dar 167 šimtukai pasiekti matematikos egzamine, o 162 – informatikos. 83 abiturientai maksimalų balų skaičių gavo istorijos egzamine, o 61 taip pat sėkmingai pasirodė geografijos. Toliau – chemija (51), lietuvių kalba (50), biologija (28), fizika (18), ekonomika (5), vokiečių kalba (4) ir filosofija (3).

Daugiausiai šimtukininkų – net 206 – išugdė Kauno technologijos universiteto gimnazija. 170 šimtukų pelnė Kauno „Saulės“ gimnazijos abiturientai, o 144 – Kauno jėzuitų gimnazijos mokiniai. 106 šimtukai – Kauno Jono Jablonskio gimnazijos sąskaitoje. 104 – Lietuvos sveikatos mokslų universiteto gimnazijos, 81 – Vytauto didžiojo „Rasos“ gimnazijos, 42 – Kauno technologijos universiteto inžinerijos licėjaus, 38 – Kauno Maironio universitetinės gimnazijos kraityje.



Iš viso Kauno abiturientai pelnė 1113 šimtukų, kai visos Lietuvos dvyliktokai – beveik 6 tūkst. Tai – rekordinis Kauno miesto mokinių pasiekimas.

Trečiadienį rotušėje vykusioje iškilmingoje padėkos ceremonijoje dalyvavo pusantro šimto dvyliktokų ir juos egzaminams parengusių mokytojų. Jiems skirtos ne tik padėkos ir sveikinimo žodžiai, bet ir piniginės premijos. Miestas joms šįmet numatė rekordinę sumą – apie 82 tūkstančius eurų.

„Šimtukai iš brandos egzaminų – ne atsitiktinumas, o atkaklaus, kryptingo ir sunkaus darbo rezultatas. Už tai nuoširdžiai dėkoju mokyklų vadovams, mokytojams bei mokinių tėveliams. Jų indėlis, parama, rūpestis ir padrąsinimas – pati didžiausia dovana moksleiviams.

Kaunas visada buvo švietimo lyderis Lietuvoje. Jūs tai dar kartą įrodėte – Kauno jaunimas aukštai užkėlęs kartelę visai šaliai. Tikiuosi, kad daugelis Jūsų liksite gimtajame Kaune, o jei keliai nuves svetur – žinokite, jog esate visada laukiami namuose. Jūs visi esate ir būsite Kauno vaikai! Didžiuokitės tuo!

Ilgą laiką nepelnytai apleistas Kaunas – šiandien patogus, veržlus ir modernus didmiestis. Turbūt visi pastebite dirbančius kranus, todėl butų jums tikrai nepritrūks. Apie atnaujintus parkus nekalbėsiu, bet galiu prižadėt, kad naujų tiltų pristatysime sočiai, tam, kad Jums gyventi būtų dar patogiau“, – sveikinimo kalbą tarė Kauno meras Visvaldas Matijošaitis.

Nuo 2025 metų Kaune „Šimtukininko premija“ atnaujinta – ji dabar skiriama ne tik moksleiviams, bet ir jų mokytojams. Šis sprendimas skirtas paskatinti mokinius siekti aukščiausių akademinių rezultatų, o mokytojus – toliau kryptingai dirbti ugdant talentingą jaunimą. Ši iniciatyva – tai padėka už pastangas, atkaklumą ir aukštus rezultatus.

Premija skiriama abiturientams, kurie valstybinius brandos egzaminus išlaikė šimtu balų ne mažiau kaip trijuose dalykuose. Už kiekvieną tokį įvertinimą moksleivis gaus 100 eurų piniginę premiją.

Mokytojams, paruošusiems ne mažiau kaip tris abiturientus, gavusius šimto balų įvertinimus valstybiniuose brandos egzaminuose, taip pat skiriamos piniginės premijos. Už tris šimtukininkus mokytojui skiriama 100 eurų, už keturis – 200 eurų, už penkis – 300 eurų, už šešis – 400 eurų, o parengus septynis ir daugiau – 500 eurų premija.

„Patį nuoširdžiausią ačiū tariame visų Kauno miesto bendrojo ugdymo mokyklų vadovams, mokytojams, atlaikiusiems begalinį šių mokslo metų krūvį ir išugdžiusiems puikią jaunų žmonių kartą“, – dėkojo Kauno savivaldybės Švietimo skyriaus vedėja Ona Gucevičienė.

Šįmet trys moksleiviai pasiekė 6 šimtukus. Dar aštuoni abiturientai gavo po 5 šimtukus. Net 35 dvyliktokai savo kraityje turi 4 šimtukus.

Egzaminų sesijoje 3 šimtukus pelnęs Kauno „Saulės“ gimnazijos abiturientas Augustas Brazinskas neslėpė, kad šiųmetė moksleivių laida – išties išskirtinė: „Nuo pat pradžių turėjome išbandyti daug naujų dalykų. Nesvarbu, kaip buvo sunku. Nesvarbios ir tos užklupusios nevilties akimirkos. Mes visa tai ištvėrėme. Už tai reikia padėkoti mūsų mokytojams, kurie mus lydėjo šiame sunkiame kelyje. Taip pat reikėtų padėkoti mūsų tėvams, kurie mus visada palaikė bei miestui, kuris įvertino mūsų pasiekimus ir pakvietė jais pasidžiaugti“.

Tarp moksleivių įspūdingiausiai pasirodė Kauno jėzuitų gimnazijos dvyliktokės Vaiva Knabikaitė ir Dominyka Sasnauskaitė. Jos Tarptautinio bakalaureato diplomo programą baigė gavusios maksimalius įvertinimus net iš šešių dalykų. Pasauliniu lygmeniu tokius rezultatus pasiekia tik 4 proc. besimokančiųjų pagal šią programą.

Puikūs ir Austėjos Grinkevičiutės, Kauno technologijos universiteto gimnazijos abiturientės, valstybinių brandos egzaminų rezultatai. Šimtukais įvertinta matematika, anglų kalba, informatika, chemija, fizika ir geografija.

Nuošalėje neliko ir šimtukininkus parengę mokytojai. Net 52-iejų pedagogų auklėtiniai surinko 7 ir daugiau šimtukų.



Daugiausiai šimtukininkų (39) išugdė Alvydas Beinakaraitis, Kauno technologijos universiteto gimnazijos matematikos mokytojas.

27 maksimalius balus egzaminuose gavusius auklėtinius išugdžiusi Kauno technologijos universiteto gimnazijos informatikos mokytoja Kristina Serapinaitė akcentavo jaučianti begalinį pasididžiavimą mokiniais, kurie pasiekė aukščiausius rezultatus.

„Didžiuojuosi ir šių mokinių tėvais. Tačiau reikėtų nepamiršti, kad tai yra nuoseklaus ir atsakingo darbo rezultatas. Linkiu mokiniams didžiausios sėkmės. Nesvarbu, į kurį miestą kelias nuves – darbščių ir protingų žmonių reikia visur“, – neabejojo mokytoja.

Kaunas geriausiai pasirodžiusius abiturientus apdovanoja nuo 2016-ųjų metų. „Šimtukininko“ premija skiriama kiekvienais metais.";2025-07-24 13:30:00;Rekordinis šimtukų skaičius Kaune: geriausiai pasirodę abiturientai ir jų mokytojai iškilmingai apdovanoti rotušėje;https://www.delfi.lt/miestai/kaunas/rekordinis-simtuku-skaicius-kaune-geriausiai-pasirode-abiturientai-ir-ju-mokytojai-iskilmingai-apdovanoti-rotuseje-120128596;2025
"Pernai daugiau nei dviem šimtukais mokyklą baigusiųjų skaičius sostinėje buvo didžiausias per pastarąjį penkmetį. 2025-aisiais išskirtinius mokslo gabumus pademonstravo 543 vilniečiai, dar 22 šimtukininkai mokėsi tarptautinio bakalaureato programoje.

„Į pasaulį išlydime dar vieną abiturientų kartą. Tikiu, kad puikiai pažįstamas klases paliekate aukštai pakelta galva, matydami savo darbo rezultatus – egzaminų įvertinimus šimtukais. Taip, šiemet jų kaip niekada daug, tačiau tai niekaip nemažina jūsų pasiekimų ir nuopelnų, nes nepaisant visą vertinimo procesą vis dar lydinčio chaoso, jūs oriai ir ramiai susitvarkėte su egzaminų iššūkiu ir įrodėte, kad esate savo kartos geriausieji. Vilnius visuomet liks jūsų tikraisiais namais ir čia būsite visuomet laukiami – mokytis, kurti savo karjeras ar tiesiog gyventi Sėkmės jums ateities Vilniečiai“, – šimtukininkus sveikino Vilniaus meras Valdas Benkunskas.

Kadangi Vilniaus Rotušė tokio abiturientų skaičiaus netalpina, du ir daugiau šimtukų gavusių moksleivių pagerbimo ceremoniją miestas perkėlė į koncertų salę „Compensa“. Kaip ir pernai, moksleiviams už pasiekimus įteikti ne tik padėkos raštai, bet ir Vilniaus miesto dovanų kortelėmis „Atrask Vilnių“. Kortelė jauniesiems vilniečiams leis išbandyti aktyvias pramogas, apsilankyti kino teatruose, spektakliuose, atsiskaityti kavinėse, restoranuose, viešbučiuose, SPA centruose bei parduotuvėse.

„Nepamirškime savo mokytojų, kurie vedė už rankos po mokslo pasaulį, indėlio. Aš asmeniškai nieko nebūčiau galėjęs pasiekti, jei ne savo srities specialistai, dirbantys Vilniaus Žirmūnų gimnazijoje. Mokytojų užsidegimas ir kažkokia nepaaiškinama ugnelė akyse kažkokiai dėstomai temai mus padarė tokius, kokie esame šiandien. Ačiū, jums, mokytojai. Nuoširdžiai ačiū ir tėveliams. Tai jūs mus palaikėte visą gyvenimą – kartu džiaugėtės mūsų pasiekimais ir kartu liūdėjote, kai nepasisekdavo. Tai jūs dieną naktį budėdavot prie mūsų lopšio, nesudėdavot bluosto, o po kelerių metų lygiai tas pats kartojos, kai sprendėt mūsų namų darbus. Jūs esat nuostabūs!

O šimtukų skaičius yra absoliučiai nieko vertas – aš gavau vieną šimtuką, aš gavau du, aš – penkis, ne tai svarbu svarbu, ką mes darysime su per dvylika metų sukaupta patirtimi ir žiniomis. Kažkuris iš mūsų galbūt taps pasaulinio garso lazerių specialistu, kitas – biotechnologijų mokslininku. Noriu palinkėti susirasti širdžiai mielą sritį, tapti geriausiu jos specialistu ir visą tą darant mėgautis gyvenimu“, – sakė keturiais šimtukais egzaminus išlaikęs Žirmūnų gimnazijos abiturientas Bernardas Miliauskas.

Du ir daugiau šimtukų šiemet įrašyti 543 abiturientų brandos atestatuose, dar 11 Vilniaus licėjaus abiturientų, 4 karalienės Mortos mokyklos abiturientai, 3 Vilniaus Vytauto Didžiojo gimnazijos abiturientai, 3 Vilniaus Erudito licėjaus abiturientai, 1 Tarptautinės Amerikos mokyklos Vilniuje abiturientas su dviem ir daugiau šimtukais išlaikė Tarptautinio bakalaureato diplomo programos baigiamuosius egzaminus.

Pernai tokius pasiekimus parodė 139 dvyliktokai (11 iš jų mokėsi pagal tarptautinio bakalaureato diplomo programą ir laikė šios programos baigiamuosius egzaminus). 2023 m. dviem ir daugiau šimtukų baigiamuosius egzaminus išlaikė 95 sostinės abiturientai (11 mokėsi pagal tarptautinio bakalaureato diplomo programą), 2022 m. dviem ir daugiau šimtukų baigiamuosius egzaminus išlaikė 101 sostinės abiturientas (81 ir 20 bakalaureato), 2021 m. – 106 (81 ir 25 bakalaureato), 2020 m. – 123 (113 ir bakalaureato).

Susirinkusiesiems savo muzikinius sveikinimus dovanojo atlikėja Paulina Paukštaitytė, skelbė Vilniaus miesto savivaldybė.

Kaunas išlieka lyderiu švietimo srityje. Tai patvirtina šių metų abiturientų valstybinių brandos egzaminų rezultatai – net 1113 šimtukų. Įtemptą ir iššūkių kupiną periodą išgyvenę dvyliktokai kartu su pedagogais sulaukė ne tik padėkų, bet ir premijų.

Šiais metais Kauno abiturientai „sumušė“ visų laikų rekordą – daugiausia šimtukų surinko iš anglų kalbos egzamino: 481. Visoje Lietuvoje jų pelnyta apie 2,5 tūkst.

Dar 167 šimtukai pasiekti matematikos egzamine, o 162 – informatikos. 83 abiturientai maksimalų balų skaičių gavo istorijos egzamine, o 61 taip pat sėkmingai pasirodė geografijos. Toliau – chemija (51), lietuvių kalba (50),  biologija (28), fizika (18), ekonomika (5), vokiečių kalba (4) ir filosofija (3).

Daugiausiai šimtukininkų – net 206 – išugdė Kauno technologijos universiteto gimnazija. 170 šimtukų pelnė Kauno „Saulės“ gimnazijos abiturientai, o 144 – Kauno jėzuitų gimnazijos mokiniai. 106 šimtukai – Kauno Jono Jablonskio gimnazijos sąskaitoje. 104 – Lietuvos sveikatos mokslų universiteto gimnazijos, 81 – Vytauto didžiojo „Rasos“ gimnazijos, 42 – Kauno technologijos universiteto inžinerijos licėjaus, 38 – Kauno Maironio universitetinės gimnazijos kraityje.

Iš viso Kauno abiturientai pelnė 1113 šimtukų, kai visos Lietuvos dvyliktokai – beveik 6 tūkst. Tai – rekordinis Kauno miesto mokinių pasiekimas.

Trečiadienį rotušėje vykusioje iškilmingoje padėkos ceremonijoje dalyvavo pusantro šimto dvyliktokų ir juos egzaminams parengusių mokytojų. Jiems skirtos ne tik padėkos ir sveikinimo žodžiai, bet ir piniginės premijos. Miestas joms šįmet numatė rekordinę sumą – apie 82 tūkstančius eurų.

„Šimtukai iš brandos egzaminų – ne atsitiktinumas, o atkaklaus, kryptingo ir sunkaus darbo rezultatas. Už tai nuoširdžiai dėkoju mokyklų vadovams, mokytojams bei mokinių tėveliams. Jų indėlis, parama, rūpestis ir padrąsinimas – pati didžiausia dovana moksleiviams.

Kaunas visada buvo švietimo lyderis Lietuvoje. Jūs tai dar kartą įrodėte – Kauno jaunimas aukštai užkėlęs kartelę visai šaliai. Tikiuosi, kad daugelis Jūsų liksite gimtajame Kaune, o jei keliai nuves svetur – žinokite, jog esate visada laukiami namuose. Jūs visi esate ir būsite Kauno vaikai! Didžiuokitės tuo!

Ilgą laiką nepelnytai apleistas Kaunas – šiandien patogus, veržlus ir modernus didmiestis. Turbūt visi pastebite dirbančius kranus, todėl butų jums tikrai nepritrūks. Apie atnaujintus parkus nekalbėsiu, bet galiu prižadėt, kad naujų tiltų pristatysime sočiai, tam, kad Jums gyventi būtų dar patogiau“, – sveikinimo kalbą tarė Kauno meras Visvaldas Matijošaitis.

Nuo 2025 metų Kaune „Šimtukininko premija“ atnaujinta – ji dabar skiriama ne tik moksleiviams, bet ir jų mokytojams. Šis sprendimas skirtas paskatinti mokinius siekti aukščiausių akademinių rezultatų, o mokytojus – toliau kryptingai dirbti ugdant talentingą jaunimą. Ši iniciatyva – tai padėka už pastangas, atkaklumą ir aukštus rezultatus.

Premija skiriama abiturientams, kurie valstybinius brandos egzaminus išlaikė šimtu balų ne mažiau kaip trijuose dalykuose. Už kiekvieną tokį įvertinimą moksleivis gaus 100 eurų piniginę premiją.

Mokytojams, paruošusiems ne mažiau kaip tris abiturientus, gavusius šimto balų įvertinimus valstybiniuose brandos egzaminuose, taip pat skiriamos piniginės premijos. Už tris šimtukininkus mokytojui skiriama 100 eurų, už keturis – 200 eurų, už penkis – 300 eurų, už šešis – 400 eurų, o parengus septynis ir daugiau – 500 eurų premija.

„Patį nuoširdžiausią ačiū tariame visų Kauno miesto bendrojo ugdymo mokyklų vadovams, mokytojams, atlaikiusiems begalinį šių mokslo metų krūvį ir išugdžiusiems puikią jaunų žmonių kartą“, – dėkojo Kauno savivaldybės Švietimo skyriaus vedėja Ona Gucevičienė.

Šįmet trys moksleiviai pasiekė 6 šimtukus. Dar aštuoni abiturientai gavo po 5 šimtukus. Net 35 dvyliktokai savo kraityje turi 4 šimtukus.

Egzaminų sesijoje 3 šimtukus pelnęs Kauno „Saulės“ gimnazijos abiturientas Augustas Brazinskas neslėpė, kad šiųmetė moksleivių laida – išties išskirtinė: „Nuo pat pradžių turėjome išbandyti daug naujų dalykų. Nesvarbu, kaip buvo sunku. Nesvarbios ir tos užklupusios nevilties akimirkos. Mes visa tai ištvėrėme. Už tai reikia padėkoti mūsų mokytojams, kurie mus lydėjo šiame sunkiame kelyje. Taip pat reikėtų padėkoti mūsų tėvams, kurie mus visada palaikė bei miestui, kuris įvertino mūsų pasiekimus ir pakvietė jais pasidžiaugti“.

Tarp moksleivių įspūdingiausiai pasirodė Kauno jėzuitų gimnazijos dvyliktokės Vaiva Knabikaitė ir Dominyka Sasnauskaitė. Jos Tarptautinio bakalaureato diplomo programą baigė gavusios maksimalius įvertinimus net iš šešių dalykų. Pasauliniu lygmeniu tokius rezultatus pasiekia tik 4 proc. besimokančiųjų pagal šią programą.

Puikūs ir Austėjos Grinkevičiutės, Kauno technologijos universiteto gimnazijos abiturientės, valstybinių brandos egzaminų rezultatai. Šimtukais įvertinta matematika, anglų kalba, informatika, chemija, fizika ir geografija.

Nuošalėje neliko ir šimtukininkus parengę mokytojai. Net 52-iejų pedagogų auklėtiniai surinko 7 ir daugiau šimtukų.

Daugiausiai šimtukininkų (39) išugdė Alvydas Beinakaraitis, Kauno technologijos universiteto gimnazijos matematikos mokytojas.

27 maksimalius balus egzaminuose gavusius auklėtinius išugdžiusi Kauno technologijos universiteto gimnazijos informatikos mokytoja Kristina Serapinaitė akcentavo jaučianti begalinį pasididžiavimą mokiniais, kurie pasiekė aukščiausius rezultatus.

„Didžiuojuosi ir šių mokinių tėvais. Tačiau reikėtų nepamiršti, kad tai yra nuoseklaus ir atsakingo darbo rezultatas. Linkiu mokiniams didžiausios sėkmės. Nesvarbu, į kurį miestą kelias nuves – darbščių ir protingų žmonių reikia visur“, – neabejojo mokytoja.

Kaunas geriausiai pasirodžiusius abiturientus apdovanoja nuo 2016-ųjų metų. „Šimtukininko“ premija skiriama kiekvienais metais, skelbė Kauno miesto savivaldybė.";2025-07-24 14:14:00;Apdovanoti Vilniaus ir Kauno šimtukininkai: dėl rekordinio jų skaičiaus šventę sostinėje teko perkelti;https://www.delfi.lt/miestai/vilnius/apdovanoti-vilniaus-ir-kauno-simtukininkai-del-rekordinio-ju-skaiciaus-svente-sostineje-teko-perkelti-120128648;2025
;2025-07-24 15:00:00;Šimtukų fiesta Vilniuje: kas slypi už aukščiausių rezultatų?;https://www.delfi.lt/projektai/studijos/simtuku-fiesta-vilniuje-kas-slypi-uz-auksciausiu-rezultatu-120128602;2025
;2025-07-24 21:12:00;Net šešis šimtukus pelnęs abiturientas jau žino, kur nori stoti;https://www.delfi.lt/projektai/studijos/net-sesis-simtukus-pelnes-abiturientas-jau-zino-kur-nori-stoti-120127559;2025
"Laikiau penkis egzaminus, tačiau sesijos metu buvau pakankamai rami. Tikrai jautėsi spaudimas iš mokytojų, tėvų ir pati supratau, kad laukia atsakingas laikotarpis, tačiau tai manęs beveik nepaveikė. Pačiai buvo labai keista, kad prieš egzaminus nejaučiau stipraus streso, nerimo. Vienintelis kartas, kai jaučiau baimę buvo prieš geografijos egzaminą, bet ir tas išnyko vos pradėjus rašyti.

Visada stengiausi mokytis iškart, įsigilinti per pamokas, o neatidėlioti keliems mėnesiams. Teko šiek tiek ilgiau pasėdėti prie atskirų dalykų porą dienų prieš egzaminus, tačiau tai nebuvo mokymasis, o labiau greitas prabėgimas per senesnes temas ir labiau pamirštus dalykus.

Tikėjausi ir labai norėjau gauti šimtuką iš geografijos. Daugiausiai laiko skyriau geografijos ir matematikos egzaminams. Stojimo atžvilgiu jie nebuvo man svarbiausi, tačiau šie dalykai per visus metus gimnazijoje domino labiausiai, todėl norėjosi parodyti ką galiu. Kai pamačiau rezultatus net pašokau iš laimės. Tuo momentu turbūt patyriau visas galimas emocijas, bet labiausiai jaučiau ramybę, kad įtemptas ir sunkus periodas pagaliau baigėsi, o dar ir geriausiu scenarijumi.



Šimtukai yra mano ilgalaikio ir kruopštaus darbo rezultatas. Gera matyti, kad laikas praleistas prie knygų, vadovėlių nenuėjo veltui, o atsispindėjo ir padėjo svarbiausiu momentu.

Prieš pirmos dalies egzaminus buvo baisu ir net pikta, kad mus verčia per tokį stresą eiti net du kartus. Po jų dar buvo likusi nežinomybė, kaip čia mus įvertins, ar atsižvelgs ir į savo organizacines klaidas, o dabar drąsiai galiu sakyti, jog šis principas yra naudingas. Tikrai liko mažiau baimės prieš antrąsias dalis, jau žinojome, kaip vyksta patys egzaminai, o ir egzaminų temų pasiskirstymas tik pagelbėjo mums. Daug lengviau yra mokytis ir ruoštis, kai žinai, kad egzaminą sudarys klausimai ne iš visos programos, o tam tikrų dalių. Aš savo egzaminų rezultatais buvau patenkinta, daug jų jau buvo išlaikyti vienuoliktoje klasėje, todėl jų nepasirinkau perlaikyti.

Šiek tiek nerimavau, kaip pavyks spėti mokytis ir kažką veikti, skirti laiko kitoms veikloms. Tačiau, kai pradedi, jau nėra kelio atgal. Tada pamažu susidėlioji veiklas, darbus ir matai, kad nėra jau taip blogai – viską spėji.

Baigus gimnaziją gavai ir „Metų garbės gimnazisto“ apdovanojimą, papasakok plačiau apie jį.

Gimnazijoje ketverius metus buvau parlamento dalimi, trečioje klasėje – parlamento prezidente. Mane galėdavot pamatyti visuose renginiuose dalyvaujant ar vedant, organizuojant. Atstovavau gimnaziją renginiuose, olimpiadose, kur esu pelniusi ir ne vieną prizinę vietą. Tapau jaunąja mere, NATO jaunimo ambasadore, o ir akademiškai buvau tarp stipriausiųjų. Džiaugiuosi, kad buvau pastebėta ir įvertinta gimnazijos bendruomenės. Šis apdovanojimas – dar vienas įrodymas, kad turint noro, galima įveikti viską. J. Balčikonio gimnazija man tapo galimybių šaltiniu ir motyvacija siekti, veikti. Esu be galo dėkinga, kad buvau jos dalimi ir galėjau maksimaliai atsiskleisti visomis prasmėmis.

Noras. Aš visada degiau noru veikti, įsitraukti, organizuoti. Tai teikė man džiugesio. Nežiūrėjau į tas veiklas kaip į darbą ar pareigą, veikimas gimnazijoje ir Panevėžyje tapo kitokia mokymosi forma. Žinojau, kad kiekviena veikla bus kažkuo man naudinga, ir egzaminams, ir tolimesniam gyvenimui, studijoms. Tad ir norėjosi veikti, realizuoti save. Neįsivaizduoju savęs be visuomeninės veiklos, todėl visada akimirkai sustoju, susidėlioju planus ir einu toliau.

Ilgai dvejojau ką pasirinkti, tačiau dabar nusprendžiau, kad stosiu į švedų filologiją. Man patinka bei sekasi mokytis kalbas. Jos mane žavi, traukia bei gali atverti visas duris į bet kurias kitas sritis. Skandinavistikos studijos VU apima visas galimas gyvenimo sritis, tad esu užtikrinta, kad neužstrigsiu vietoje tik su kalba, o galėsiu rinktis ir mokytis, tai, kas labiausiai domins. Kodėl būtent švedų ir pačiai pasakyti sunku. Tiesiog sužavėjo kalba ir skandinaviška kultūra.

Linkiu atrasti savo sistemą ir malonumą moksle. Nereikia sėdėti ilgus vakarus ir kalti, tai nei padės egzaminuose, nei suteiks motyvacijos. Suraskite kitos veiklos, atsipalaiduokite, džiaukitės savo metais gimnazijoje. Jie praeis vienaip ar kitaip, kaip ir patys egzaminai.";2025-08-04 11:37:00;Keturis šimtukus surinkusi Julija priėmė neįprastą sprendimą dėl studijų;https://www.delfi.lt/news/daily/lithuania/keturis-simtukus-surinkusi-julija-prieme-neiprasta-sprendima-del-studiju-120132832;2025
"Kodėl nepasirinkus tos studijų vietos, kur investicija į išsilavinimą suteikia daugiau – modernias studijų erdves, dėstytojus–praktikus ir individualų dėmesį kiekvienam studentui. Visa tai siūlo SMK – privati aukštoji mokykla, kurioje studijų procesas kuriamas pagal šiuolaikinės darbo rinkos poreikius, o studentai skatinami realizuoti savo idėjas.

„Kartais svajonių pasiekti nepavyksta iš pirmo karto – ir tai visiškai normalu. Svarbiausia nepaleisti savo tikslų ir ieškoti galimybių prie jų priartėti"", - sako Viktorija Palubinskienė, SMK Aukštosios mokyklos direktorė.

Jei nespėjate pasinaudoti papildomu priėmimu per LAMA BPO, SMK taip pat kviečia pasikonsultuoti ir pasinaudoti atskiruoju aukštosios mokyklos vykdomu priėmimu į studijas, kuris vyksta iki pat rugsėjo 21 d., ir pradėti mokslus dar šiemet.



Konsultuotis ir paraišką galima pateikti tiesiogiai per SMK sistemą https://bit.ly/4lfSxcQ, o gavus kvietimą – pasirašyti studijų sutartį elektroniniu būdu arba atvykus į SMK gyvai. Būsimieji studentai taip pat gali dalyvauti motyvaciniame pokalbyje – tai  puiki galimybė kandidatui sustiprinti savo konkursinį balą, įvertinti savo stipriąsias puses, gebėjimus, įsigilinti į savo kompetencijas ir karjeros tikslus, kad jis galėtų pasirinkti labiausiai jam tinkantį studijų kelią.

SMK Aukštoji mokykla veikia daugiau nei 30 metų, yra įsikūrusi net trijuose didžiausiuose Lietuvos miestuose - Vilniuje, Kaune ir Klaipėdoje - ir siūlo net 24 bakalauro studijų programas įvairiose studijų srityse. Stojantieji gali rinktis Programavimą ir multimediją, Bendrosios praktikos slaugą, Estetinę kosmetologiją, Teisę, Transporto ir logistikos verslą, Verslo kūrimą ir valdymą, Marketingą ir reklamos kūrimą, Turizmą ir poilsį, Videokūrybą ir medijas bei kitas studijų programas.



SMK siūlo ne tik dienines, bet ir nuotolines studijas, kurios pastaraisiais metais sulaukia itin daug dėmesio – pernai jas pasirinko daugiau nei 400 studentų.

Nuotolinės studijos, kaip ir įprasto formato bakalauro studijos, SMK trunka 3 metus. Paskaitos vyksta kartą per mėnesį paskaitų sesijos metu, po darbo valandų. Visi studentai privalo laikyti egzaminus, atlikti atsiskaitymus, atlikti praktiką realiose organizacijose ir rengti baigiamuosius darbus. Studentai turi galimybę tiesiogiai bendrauti su dėstytojais ir gauti individualias konsultacijas.

Kasmet populiarėjanti alternatyva aukštajam mokslui - profesinis mokymas. Į jį gali stoti visi, turintys vidurinį išsilavinimą, nepriklausomai nuo to, ar išlaikė valstybinius brandos egzaminus. Profesinės studijos SMK padeda įgyti konkrečią kvalifikaciją arba persikvalifikuoti, o kartu ruoštis ir trūkstamiems brandos egzaminams, kad vėliau būtų galima tęsti studijas. Informaciją apie 14 profesinio mokymo studijų programų galima rasti čia.

„SMK taip pat siūlo galimybę tapti laisvuoju klausytoju – studijuoti pasirinktus dalykus iš bakalauro programų, įgyti žinių ir ruoštis, jei reikia, valstybinių brandos egzaminų perlaikymui. Kai jie bus išlaikyti, galima tęsti studijas ir įgyti aukštojo mokslo diplomą. Laisvasis klausytojas studento statuso neturi, tačiau kaupia kreditus ir jei pageidauja bei atitinka reikalavimus, gali juo tapti"", - sako V. Palubinskienė.

Nori sužinoti daugiau apie studijų galimybes SMK? Registruokis studijų konsultacijai ir užduok tau rūpimus klausimus ČIA.";2025-08-14 14:06:00;Dar nevėlu pradėti studijas šį rudenį: ką verta žinoti?;https://www.delfi.lt/projektai/studijos/dar-nevelu-pradeti-studijas-si-rudeni-ka-verta-zinoti-120136787;2025
"Tikimasi, jog ėmusis šių priemonių pavyks užtikrinti geresnius egzaminų išlaikymo rodiklius ir išvengti šiemet susiklosčiusios situacijos, kai dėl prastų rezultatų prie beveik visų abiturientų laikytų patikrinimų buvo nuspręsta pridėti po 10 taškų.

„Ekspertų grupė rudenį atliks detalią egzaminų užduočių bei vertinimo analizę, siekiant išsiaiškinti, kodėl abiturientams kyla sunkumų, atliekant vienas ar kitas užduotis. Pagal tai bus parengtos rekomendacijos, kaip gerinti mokinių pasirengimą egzaminams. Suplanuotas egzaminų užduočių bazės kūrimas keleriems metams į priekį, kad užduotys būtų iš anksto patvirtintos, būtų išvengta klaidų ir neaiškumų jose“, – pirmadienį surengtos spaudos konferencijos metu kalbėjo ministrė.

„Su užsienio partneriais jau yra pasirašyta bendradarbiavimo sutartis dėl valstybinių brandos egzaminų užduočių bazės kūrimo“, – akcentavo ji.

R. Popovienė akcentavo, jog ministerija rugsėjį taip pat žada pateikti siūlymą dėl praėjusios Vyriausybės pakeltos egzaminų išlaikymo kartelės peržiūrėjimo. Taip siekiama išvengti šiemet susiklosčiusios situacijos, kai itin didelė dalis moksleivių neįveikė naujos 35 taškų patikrinimų išlaikymo ribos.

„Rugsėjį taip pat pateiksime svarstymui siūlymą dėl VBE išlaikymo ribos peržiūrėjimo, nes šių metų realūs mokinių rezultatai aiškiai parodė, kad teoriškai sumodeliuota ir nustatyta 35 taškų egzamino išlaikymo riba šiais metais tikrai buvo per aukšta“, – konferencijoje kalbėjo ŠMSM vadovė.

Švietimo, mokslo ir sporto ministrė, prasidedant naujiems mokslo metams, žada tęsti diskusijas ir dėl valstybinio brandos egzamino privalomumo.

„Šiais mokslo metais tarsimės dėl švietimo bendruomenei itin jautraus klausimo – matematikos brandos egzamino privalomumo“, – kalbėjo R. Popovienė.

Tiesa, pasak jo, kol nėra rastas ir priimtas bendras sprendimas, siūloma kitąmet leisti moksleiviams, neišlaikiusiems matematikos egzamino, jį perlaikyti pakartotinės sesijos metu.

„Kol pasiekti sutarimai galės būti įgyvendinti praktiškai, pasiūlysime, kad 2026 m. mokiniai, kurie neišlaikys matematikos egzamino, galėtų jį dar kartą perlaikyti pakartotinėje sesijoje, ko nebuvo šiais metais. Iki šiol mokiniai galėjo perlaikyti tik neišlaikytą lietuvių kalbos ir literatūros egzaminą“, – teigė ministrė.

„Pabrėžiu, kad vienasmenių ar neišdiskutuotų sprendimų dėl matematikos egzamino priimti tikrai nesiruošiu“, – pabrėžė ji.

Ministerijos duomenimis, artėjant naujiems mokslo metams, Lietuvoje trūksta daugiau nei 450 mokytojų. Didžiausia paklausa jaučiama matematikos bei lietuvių kalbos pedagogams.

„Šiuo metu, pagal mums pateiktus duomenis, trūksta 458 mokytojų iš įvairių dalykų. 52 – matematikos, 46 – lietuvių kalbos, po 20 fizikos ir chemijos, anglų kalbos – 19, 13 – vokiečių kalbos ir daugmaž po 10 kitų specialybių (mokytojų – ELTA)“, – sakė R. Popovienė.

„Tai apima visą Lietuvą. Matome, kad tai yra ir Vilniaus mieste, ir regionuose, rajonuose. Aš manau, kad savivaldybėse esančios ugdymo įstaigos šiuo klausimu dirba ištisus metus (…). Tai yra aktuali problema, besitęsianti jau daugelį metų“, – akcentavo ministrė.

Jos teigimu, didžiausias mokytojų trūkumas jaučiamas Vilniaus mieste ir rajone, Kėdainių, Varėnos rajonuose bei Šiauliuose.

ŠMSM vadovės teigimu, siekiant užtikrinti tinkamą moksleivių fizinį aktyvumą, nuo šių metų rudens pradedama vykdyti tam skirta valstybės finansuojama programa.

„Ypatingą dėmesį skyrėme mokinių ir vaikų fizinei sveikatai. Pirmą kartą valstybės biudžeto lėšomis pradedama finansuoti nacionalinė vaikų fizinio aktyvumo skatinimo programa“, – konferencijoje kalbėjo R. Popovienė.

„Tai nauja programa, kuria siekiama didinti vaikų fizinį aktyvumą ir suteikti daugiau žinių su jais dirbantiems specialistams. Programai per ketverius metus numatyta skirti daugiau nei 3 mln. eurų. Veiklos prasideda jau šį rudenį“, – akcentavo ministrė.

Pasak jos, ši programa bus tęstinė, tvirtinama ketverių metų laikotarpiui.

„Ši programa bus tęstinė, ji, pasibaigus tam tikroms veikloms ir biudžetiniams metams, nenutrūks, bet ji yra skiriama būtent ketverių metų laikotarpiui, kad tai būtų tęstinumas, užtikrintas vaikam dalyvaujant veiklose“, – sakė R. Popovienė.

ELTA primena, kad paaiškėjus daugumos abiturientų laikytų egzaminų rezultatams, ŠMSM pranešė prie visų patikrinimų, išskyrus lietuvių kalbos ir literatūros, pridėjusi po 10 taškų. Pasak ministrės R. Popovienės, tokio sprendimo imtasi siekiant sumažinti egzaminų neišlaikiusių abiturientų skaičių ir kompensuoti skirtumą tarp seniau galiojusios 16 ir šiuo metu nustatytos 35 taškų egzamino išlaikymo kartelės.

VBE laikomas išlaikytu mokiniui surinkus 35 taškus iš 100 susumuotų dalyko abiejų dalių galimų taškų. Galutinis egzamino įvertinimas, įrašomas į atestatą, yra skalėje nuo 40 iki 100 balų.";2025-08-25 12:15:00;Siekiant efektyvinti egzaminų vykdymą, ŠMSM žada tobulinti patikrinimų užduočių bazę;https://www.delfi.lt/news/daily/lithuania/siekiant-efektyvinti-egzaminu-vykdyma-smsm-zada-tobulinti-patikrinimu-uzduociu-baze-120140400;2025
;2025-08-28 05:30:00;Prestižinės gimnazijos mokytoja nevyniojo į vatą: pasakoja, kas vyksta ateinant rugsėjui;https://www.delfi.lt/news/daily/lithuania/prestizines-gimnazijos-mokytoja-nevyniojo-i-vata-pasakoja-kas-vyksta-ateinant-rugsejui-120138436;2025
"„Kol mes priimsime sprendimą, aš tikrai žinau, kad 2026 metais laikant valstybinius brandos egzaminus sudarysime sąlygas perlaikyti matematikos valstybinį egzaminą, kad nebūtų prarasti metai. Tais pačiais metais vaikams sudarysime sąlygas tai daryti“, – pirmadienį LRT televizijai tvirtino R. Popovienė.

Pasak laikinosios ministrės, sprendimas dėl matematikos egzamino privalomumo bus priimtas tariantis su švietimo bendruomene, ekspertais, mokslininkais.

Kaip anksčiau skelbė Švietimo, mokslo ir sporto ministerija (ŠMSM), šiais metais abiturientai galėjo perlaikyti tik pirmąją matematikos valstybinio brandos egzamino dalį.

ELTA primena, kad paaiškėjus daugumos abiturientų laikytų egzaminų rezultatams, ŠMSM pranešė prie visų patikrinimų, išskyrus lietuvių kalbos ir literatūros, pridėjusi po 10 taškų. Pasak ministrės R. Popovienės, tokio sprendimo imtasi siekiant sumažinti egzaminų neišlaikiusių abiturientų skaičių ir kompensuoti skirtumą tarp seniau galiojusios 16 ir šiuo metu nustatytos 35 taškų egzamino išlaikymo kartelės.

Po ministerijos sprendimų imta diskutuoti ir apie tai, ar matematikos egzaminas, abiturientams stojant į valstybės finansuojamas studijas aukštosiose mokyklose, turėtų būti privalomas.";2025-09-01 22:21:00;Popovienė: 2026-aisiais sudarysime sąlygas perlaikyti matematikos valstybinį egzaminą;https://www.delfi.lt/news/daily/education/popoviene-2026-aisiais-sudarysime-salygas-perlaikyti-matematikos-valstybini-egzamina-120143222;2025
"Tad kaip draugėn suvesti jaunos kartos mokytojus su laimingiausiais planetos žmonėmis? Būtent: kaip mokyklą padaryti laimingą?

Konstatuokime: egzaminai yra lemiamas matas ugdymo procese. Jau net pirmokai mokykloje žinių kelionę pradeda laikydami testą. Nors egzaminai lemia viską, jie parodo toli gražu ne viską. Pažymių vidurkiai nuo egzaminų rezultatų gali skirtis kaip Lietuvos krepšinio ir futbolo nacionalinių rinktinių pasirodymai. Vadinasi, egzaminai neatskleidžia tikrosios jaunuolio brandos. Valstybiniai brandos egzaminai yra ne kas kita, kaip stojamieji egzaminai: ne kompetencijos ir brandos pamatavimo priemonė, o mechaninis filtras atrūšiuoti tuos, kurie įstos į aukštąsias mokyklas ir kurie neįstos.

„Popieriaus ir pieštuko metodas brandos egzamine yra primityviausias ir pigiausias vertinimas – tačiau ar tikrai objektyviausias?“ – festivalyje „Būtent“ sakė ir Lietuvos mokyklų vadovų asociacijos (LMVA) prezidentas, Kauno KTU inžinerijos licėjaus direktorius Dainius Žvirdauskas. Ir pridūrė: „Kažką tikrai reikia daryti, nes dabartinė padėtis negera“.

Kuo ši padėtis negera? Ir ką reikia daryti?

Po nuolat vykusių reformų pasimetė mokyklos koncepcijos apibrėžimas. Praėjusią kadenciją buvo bandoma formuoti kriterijus, kuriais galėtume apibrėžti, ar mokykla iš tiesų yra mokykla, ar vien nuo demografijos ligos neišvengiamai silpstantis ligonis. Kitaip tariant, galima sutikti su dabartine švietimo ir mokslo ministre, kad vien minimalaus moksleivių skaičiaus apibrėžimas klasėse tikrai neturėtų būti vienintelis lemiantis kriterijus, tačiau ministrė bandomą lipdyti mokyklos kriterijų aprašą padėjo į stalčių, o paklausus kodėl, paminėjo, jog tai būtų dar vienas biurokratinis trikdis.

Vietoj to socialdemokratai energingai gyrėsi, kaip, suteikus galimybę puse reikalingų lėšų skirti savivaldybėms, Lietuvoje nuo uždarymo išsaugotos 42 mokyklos. Tiesa, jau kitą dieną buvo įvardinta, kad mūsų mokyklose trūksta 450 pedagogų. Jei socialdemokratai ir jų švietimo strategai išmoktų tarpusavyje derinti faktus ir įžvelgti priežastinį ryšį, būtų gera pradžia. Tuo tarpu šiandien galime teigti: nebevertiname ugdymo kokybės, nes svarbesnėmis seniai tapo įvairios techninės aplinkybės.

Ryškiausias iškreiptos ugdymo sistemos paradoksas: mokytojais de facto pasitikime netgi daugiau, negu reikalauja švietimo biurokratija. Nuolat ištinkančių švietimo anomalijų ir prisitaikymo prie egzaminų reikalavimų naštą neša būtent mokytojai. Todėl turėtume eiti visuomenės susitarimo keliu įtvirtinant pasitikėjimą mokytojais de jure: tai galime padaryti Lietuvoje pažingsniui sukūrus sąžiningą atlygio formą, šiuolaikinius iššūkius atitinkančią kvalifikacijos ugdymo sistemą, įtvirtinus pedagogų etikos mechanizmą ir mokytojų profesinę gildiją (sektoriaus savireguliaciją).

Tai padarę, pasiekę naują kokybišką visuomenės susitarimą – suteikę mokytojams visapusį pasitikėjimo mandatą, ilgainiui natūraliai prieitume prie klausimo: o kam ta valstybinių brandos egzaminų sistema išvis reikalinga? Būtent: kam? Tame pačiame diskusijų festivalyje D. Žvirdauskas užklausė, ar nebūtų geras kelias tiesiog atskirti brandos įvertinimą nuo stojimo į aukštąją mokyklą įvertinimo?

Jeigu sąžiningai atsakytume į šį klausimą, gautume atsakymą: valstybinių brandos egzaminų sistema balansuoja ant fiasko ribos ir yra nebereikalinga.

Festivalyje „Būtent“ diskusijos dalyviai dar svarstė, kad užuot atsisakius šiandieninės valstybinių brandos egzaminų sistemos, užtektų keisti ugdymo turinį. Deja, nepadės. Egzaminų turinys šalia naujų bendrojo ugdymo programų iš esmės jau buvo atnaujintas prieš kelerius metus – ir tai neišsprendė ugdymo ydų. Turinį transformavome, o įvertinimo – ne. Pedagogikos profesorės Jolanta Urbanovič teigimu, būtent toks ir būtų kelias Lietuvos švietimo ateičiai: moksleivio brandą vertinti semestrų vidurkiais, o galimybę studijuoti universitete – stojamojo egzamino balu.

Ši instituto „Liberalis“ diskusija pasitinkant naujuosius mokslo metus mane visiškai įtikino, kad bet kuris bandymas lopyti ugdymo spragas mokykloje biurokratiniais, reaktyviais, epizodiškais sprendimais ir turinio tranformacijomis nesukurs laimingos mokyklos. Tad ateityje politinis taikinys liks vienintelis – mokinių įvertinimo forma. Ir į valstybinius brandos egzaminus galėsime nusitaikyti tada, kai spręs mokytojai, o mes jais pasitikėsime.

Tokie kultūriniai pokyčiai yra sudėtingi ir neįmanomi pasiekti ranka pamojus – tai ne vienos ir ne dviejų kadencijų maratonas. Tačiau kelias aiškus. Ir šiuo atveju keliauti netgi svarbiau negu nuvykti, nes pakeliui atneštume daug teigiamų permainų, kurioms niekas neprieštaraus.";2025-09-09 07:00:00;Simonas Kairys. Laiminga mokykla ar egzaminų laikykla?;https://www.delfi.lt/news/ringas/politics/simonas-kairys-laiminga-mokykla-ar-egzaminu-laikykla-120145864;2025
"Negana to, jis pirmasis abiturientas Lietuvoje, tarptautinio bakalaureato egzaminus išlaikęs šešiais šimtukais. Teisingumo dėlei reikėtų pridėti, kad kiekvienas jo šimtukas – tikras, nes tarptautiniam bakalaureatui Lietuvos sprendimai neturi įtakos ir šiemet abiturientams padovanoti +10 balų jam nebūtų galioję. Bet tokios dovanos šiam gabiam jaunuoliui ir neprireikė.

2023-iaisiais Klaipėdoje metų mokiniu paskelbtas, Klaipėdos licėjų šiemet baigęs E. Latakas pagrįstai gali didžiuotis ir išskirtiniais pasiekimais įvairiose olimpiadose.

Jis Lietuvai atstovavo net vienuolikoje tarptautinių olimpiadų, kuriose nuo devintos klasės surinko 3 aukso medalius (arba ekvivalenčią nominaciją), 4 sidabro ir vieną bronzos medalį. O Respublikos mastu nuo penktos klasės surinko 12 aukso, 6 sidabro ir 9 bronzos medalius.

Emilijus šiemet laikė tarptautinio bakalaureato egzaminus ir gavo maksimalų įmanomą įvertinimą – 45 iš 45-ių. Arba kitaip sakant, iš visų šešių dalykų gavo šimtukus.

„Keturis dalykus: chemiją, fiziką, matematiką ir anglų kalbą laikiau aukštuoju lygiu, o lietuvių kalbą ir psichologiją – standartiniu. Likusius 3 taškus (maksimalų įvertinimą) pelniau iš žinojimo teorijos ir brandos darbo“, – pasakoja Emilijus.

Pasak jo, matematikos egzaminas buvo šiemet tikrai labai sunkus, bet jam pavyko puikiai susitvarkyti.

„Išlaikiau programą maksimaliai geriausiai, kaip tik įmanoma. Neslėpsiu – tikėjausi tokių gerų įvertinimų, nes visus mokyklinius metus tikslingai mokiausi ir dirbau ta linkme“, – atviras jaunuolis.

Emilijaus mama Ieva Latakienė prisimena, kad, dar būdamas vaikas, jis buvo labai žingeidus – tikras kodėlčiukas.

„Mes tą jo smalsumą tik skatindavome. Aš ir kitiems tėvams sakau – tik nenuslopinkite vaiko domėjimosi“, – prisimena mama.

Emilijus pradėjo skaityti būdamas ketverių. Jis dar ir dabar prisimena, kaip visai mažiukas su tėčiu nuolat žaisdavo stalo žaidimą „Žodžių bokštas“.

„Jame būdavo daug mažų raidelių. Tėtis kantriai žaisdavo, mokydavo tas raides jungti, padėdavo bandyti skaityti. Tai tikrai nebuvo labai greitas procesas. Kai galiausiai išmokau skaityti, puoliau prie knygų.

Pamenu kartą vaikščiodamas su mama knygyne pamačiau didžiulę enciklopediją „Kur? Kada? Kas?“. Man labai patiko jos viršelis, kur buvo pavaizduotos planetos, augalai. Mama man ją nupirko ir aš ją perskaičiau, ko gero, kokį 10 kartų...“ – prisimena Emilijus.

Mama antrina, kad jis dar visai mažas žinojo visų šalių sostines, vėliavas, o ypač domėjosi kosmosu ir planetomis.

Emilijus šypsosi, kad nuo mažų dienų jau puikiai žinojęs posakį: „Ką išmoksi, ant pečių nenešiosi.“

„Mokytis mane skatino ir tėvai, ir močiutė. Visada žinojau, kad turiu gerai mokytis, kad vėliau man būtų geriau“, – sako vaikinas.

Svarbu nuolat stebėti save ir mokėti ne tik dirbti siekiant tikslo, bet ir laiku padaryti pertrauką.

Tad nenuostabu, kad jau nuo pirmos klasės jis pradėjo dalyvauti įvairiuose konkursuose ir pamažu pasiekdavo vis geresnių rezultatų.

Esminis lūžis, pasak jo, įvyko penktoje klasėje, kai mokytoja pasiūlė dalyvauti gamtos mokslų olimpiadoje.

„Sudalyvavau miesto etape. Man labai pasisekė, nes užduotys buvo kaip tik tokios, ką aš žinojau. Bet aš jau tada suvokiau ir pajutau, kad kitą kartą tokio sėkmės faktoriaus gali ir nebūti, tad vien sėkme kliautis negalima.

Kai patekau į tos pačios olimpiados regioninį etapą, žinojau, kad turiu labai atsakingai pasiruošti ir turėti tiek žinių, kad ir be sėkmės indėlio galėčiau taip pat gerai pasirodyti. Todėl pasiėmiau krūvą vadovėlių ir ruošiausi, kad tos sėkmės reikėtų kuo mažiau. Tad regioniniame etape jau savo darbu uždirbau antrąją vietą ir patekau į respublikinę olimpiadą.

Po šio laimėjimo jau paprašiau mokytojos visų įmanomų vadovėlių. Būdamas penktokas įsisavinau septintos klasės informaciją ir sugebėjau užimti pirmąją vietą. Tada ir supratau, kad tikslingas ir ilgalaikis darbas tikrai atneša rezultatus. Tai buvo man dar didesnis postūmis kuo daugiau mokytis ir sužinoti“, – prisimena Emilijus.

Jis džiaugiasi gana anksti suvokęs, kad be darbo, kad ir labai gabus žmogus, labai daug nepasieksi.

„Žinoma, gabumai padeda sisteminti informaciją, sudėti ją į stalčiukus, bet negilinant žinių, nededant pastangų, nemanau, kad yra įmanoma pasiekti aukštų rezultatų.

Vertindamas savo nueitą akademinį kelią tikrai galiu patikinti, kad žinios yra visko pagrindas. Ir norint, kad tie pamatai būtų stiprūs, reikia daug pastangų ir laiko“, – sako gabus jaunuolis.

Jo manymu, jeigu mokinys turi užsidegimo mokytis ir jį stiprina iš mokytojų įgyjamos žinios, tėvų parama, nesvarbu, ar mokinys turi daugiau įgimtų gebėjimų, ar turi jų šiek tiek mažiau, jis vis tiek gali nuversti kalnus.

Emilijus neslepia – pažymiai jam visada buvo svarbūs.

„Aš pažymį laikau savo žinių atspindžiu. Kokį pažymį gaunu, vadinasi, tiek ir žinau toje srityje. Tačiau tikrai taip nebūdavo, kad gavęs devynetą isterikuočiau, kodėl ne dešimt. Bet tai būdavo man tarsi ženklas, kad kažkur yra spraga“, – pasakoja gabus jaunuolis.

Jis džiaugiasi, kad dešimtoje, vienuoliktoje ir dvyliktoje klasėje pavyko gauti tik aukščiausius įvertinimus.

„Visada siekiau išlaikyti aukštą žinių lygį, o tai atsispindėjo ir pažymiuose. Aukščiausi įvertinimai mane motyvuodavo ir toliau stengtis bei siekti aukščiausių rezultatų. Puikūs pažymiai man kaip atlygis“, – samprotavo Emilijus.

Mama antrino, kad gerų rezultatų pamatas – tai mokinio, mokytojų ir tėvų bendradarbiavimo vaisius.

Pasiteiravus, iš kur Emilijus paveldėjo gebėjimą mokytis, Ieva Latakienė neslėpė, kad ir ji pati mėgsta mokytis, tad, be bakalauro, jau yra baigusi dvejas magistrantūros studijas ir svarsto, kad tai dar ne pabaiga.

„Mokslo ir žinių siekimas man irgi buvo kraujyje. Manau, kad visada turime tobulėti ir negalime sustoti, nes kitaip tapsime neįdomūs ir nereikalingi darbo rinkoje“, – svarsto I. Latakienė.

Be jokios abejonės, puikiu pavyzdžiu Emilijui visada yra ir jo tėtis – verslininkas Kęstutis Latakas.

„Man pasisekė, kad aš visada turėjau abipusį tėvų palaikymą ir visas sąlygas. Didelę įtaką man turėjo tėvų auklėjimas, jie skatino mane siekti aukštesnių tikslų“, – džiaugėsi vaikinas.

Tačiau Emilijus puikiai suvokia ir galimą perdegimo riziką, tad šalia mokymosi visada turėjo ir tokių veiklų, kurios jam padeda atsipalaiduoti.

Nuo šešerių metų lankė užsiėmimus kiokušin karatė klube „Shodan“, taip pat dainavo mokyklos chore ir ansamblyje.

„Emilijus turėjo puikius karatė trenerius, kurie jam buvo lyg antrieji tėvai. Visa, ką išmoko karatė treniruotėse, labai pravertė ir gyvenime. Juk reikia turėti daug kantrybės, kad prisiverstum sėdėti prie knygų“, – svarsto mama.

Jai pritaria ir pats Emilijus. Jis įsitikinęs, kad karatė ugdė jo asmenybę ir temperamentą.

„Būtent šis sportas mane išmokė atkaklumo, užsidegimo judėti į priekį, stengtis ir nebijoti iššūkių. Karatė reikia mokėti susikaupti, pasiruošti, žinoti, kas tavęs laukia, ir tai įveikti. Visa tai puikiai tinka ir akademiniame gyvenime“, – įsitikinęs vaikinas.

O dainavimas jam puikiai padėdavo atsipalaiduoti, pailsėti nuo mokslų.

„Tikrai ne kartą esu patyręs, kai jauti didelę akademinę įtampą, pakanka nueiti į chorą ar ansamblį padainuoti ir tarsi viskas persikrauna.

Muzika, ramybė atpalaiduoja, nusiramini ir tada vėl gali kibti į mokslus kur kas efektyviau. Visi žino, kad žmogus, ilgai jaučiantis didelę įtampą, labai greitai gali perdegti, o tokiu atveju, net ir dedant daug pastangų, gerų rezultatų nepasieksi. Tad tą pusiausvyrą tarp mokslo ir poilsio būtina išlaikyti. Juolab mokslas yra ne sprintas, o maratonas.

Tad svarbu nuolat stebėti save ir mokėti ne tik dirbti siekiant tikslo, bet ir laiku padaryti pertrauką“, – samprotauja Emilijus ir džiaugiasi, kad jam dar niekada nėra tekę patirti perdegimo jausmo. Užtat jis pats savo kailiu patyrė, koks svarbus žmogui yra miegas. Dar devintoje klasėje jis tai puikiai suvokė, kai mokėsi kokybiško miego sąskaita.

Suprantama, nes kaip tik tais metais jis peršoko mokykloje vienus metus ir po 7 klasės išsyk tapo devintoku. Be to, jis mokėsi ne tik bendrojo ugdymo mokykloje, bet ir pagal gabių vaikų programą „Gifted“.

„Septynias klases baigiau Kretingos pranciškonų gimnazijoje, o jau pirmąją gimnazijos klasę, devintąją, lankiau Klaipėdos licėjuje. Turėjau kas tris dienas laikyti visų dalykų egzaminus. Reikėjo pasiruošti iš visų metų kurso. Per visą naktį nesimokydavau, bet miego laikas tikrai buvo sutrumpėjęs – miegodavau kartais vos 5-6 valandas.

Išlaikiau puikiais pažymiais, mane perkėlė į devintą klasę ir buvau pakviestas mokytis Klaipėdos licėjuje. Tačiau, neslėpsiu, metas buvo labai įtemptas, tad dabar džiaugiuosi, kad man pavyko neperdegti ir išsilaikyti“, – pasakoja Emilijus.

Tačiau pasiekęs šį tikslą jaunuolis suvokė, kad net ir ruošiantis olimpiadoms miegas negali nukentėti.

„Nes jei miegas nukentėdavo, per pamoką ar net olimpiadą išsyk pajausdavau, kad smegenys neveikia taip, kaip turėtų, atsirasdavo neatidumo klaidų. Tada labai griežtai sekiau savo dienotvarkę ir miegui stengdavausi skirti 8 valandas, su labai retomis išimtimis. Tuomet vėl viskas stojo į savo vietas ir dar sparčiau pradėjau tobulėti“, – kokybiško miego svarbą mokantis akcentuoja jaunuolis.

Emilijus su didžiuliu dėkingumo kalba ir apie savo mokytojus. Ypač sakė esąs dėkingas chemijos mokytojai Sandrai Stimburienei.

„Kai atėjau į Klaipėdos licėjų, būdamas devintokas buvau chemijos mokęsis tik tris dienas savarankiškai iš vadovėlio, kad išlaikyčiau egzaminą, juk peršokau aštuntą klasę, kai šis dalykas pradedamas mokytis. Taip į mano ilgalaikę atmintį nusėdo gana nedaug informacijos.

Mokytoja ne tik padėjo man užlopyti visas spragas, bet ir domėtis toliau. Per tris mėnesius jos dėka pasiekiau tokį lygį, kad devintos klasės respublikinėje chemijos olimpiadoje laimėjau bronzos medalį“, – iki šiol mokytojai dėkingumą jaučia Emilijus.

Vaikinas pasirinko studijas Kembridžo universitete, kur studijuos cheminę inžineriją ir biotechnologijas.

„Ieškojau tokių specialybių, kur galėčiau sujungti visus tris gamtos mokslus: chemiją, fiziką ir biologiją. Kadangi mane domina kelios skirtingos sritys, ieškojau tokio mokslo, kur reikėtų tarpdisciplininių žinių.

Pasirinkau šią sritį, nes matau labai puikių perspektyvų dirbti Lietuvoje. Noriu įgyti aukštesnių kompetencijų iš vieno pagrindinio pasaulyje mokslo centro ir jas vėliau pritaikyti Lietuvoje ir taip prisidėti prie mūsų šalies mokslo pažangos“, – sako Emilijus.

Studijos Kembridžo universitete mokamos. Ypač jos pabrango po „Brexito“, nes Lietuva dabar laikoma kaip trečioji šalis. Tad Latakų šeima džiaugiasi, kad Emilijui pavyko gauti iš Lietuvos valstybinio studijų fondo „Kitas 100“ stipendiją, kuri ženkliai sumažins finansinę naštą.

„Kaip gerai, kad valstybė padeda gabiems moksleiviams atverti kelius“, – džiaugiasi Latakas.

Juolab kad jį visai džiugina ir šių stipendijų gavėjams suteiktas įsipareigojimas po studijų bent trejus metus dirbti Lietuvoje.

„Aš ir taip norėjau grįžti į Lietuvą po studijų. Tad šis įsipareigojimas man labai prie širdies. Planuoju po studijų Lietuvoje kurti technologijas, kurios būtų pritaikomos ir padėtų spręsti pagrindines pasaulio problemas. Klimato kaita, oro, Baltijos jūros tarša gali būti išsprendžiamos biotechnologijų pagalba. Tikiuosi, kad man pavyks įgyti daugiau žinių, kurios padės padaryti šį pasaulį geresne vieta“, – viliasi Emilijus.

Norite išsakyti savo nuomonę ar pranešti naujieną? Rašykite el. paštu pilieciai@delfi.lt!";2025-09-16 18:07:00;Šešis šimtukus gavęs Emilijus – pirmas toks abiturientas Lietuvoje: iš septintos klasės buvo perkeltas į devintą;https://www.delfi.lt/kartu/ikvepimas/sesis-simtukus-gaves-emilijus-pirmas-toks-abiturientas-lietuvoje-is-septintos-klases-buvo-perkeltas-i-devinta-120148610;2025
"Ministerija pažymėjo, kad kol kas ispanų kalbą buvo galima rinktis kaip antrąją, o sprendimas sudaryti galimybę ją rinktis kaip pirmąją užsienio kalbą priimtas matant augantį susidomėjimą.

„Maždaug nuo 2019 metų stebime tendenciją, kad didžiuosiuose miestuose ispanų kalba, kaip antroji pasirenkamoji užsienio kalba, populiarėja. Pavyzdžiui, 2019–2020 mokslo metais ją rinkosi 60 šeštokų, dar po metų – 165, o 2023–2024 mokslo metais daugiau negu 600 mokinių“, – sakė ŠMSM.

„2024–2025 mokslo metais ispanų kalbos mokėsi panašus skaičius mokinių, per visas klases – 6288 mokiniai. Matome, kad 9 (I gimnazinėje) klasėje keisdami antrąją užsienio kalbą mokiniai noriai renkasi ispanų kalbą“, – pridūrė jie.

Ministerija atkreipė dėmesį, kad ispanų kalba iš esmės pakeis nuo 2024-ųjų eliminuotą rusų kalbą. Pasak jų, privalomai pasirenkamų užsienio kalbų sąraše rusų kalbos nebėra, o 2025 m. neberengiamas rusų – užsienio kalbos – valstybinis brandos egzaminas. Rusų kalbą dar galima pasirinkti kaip antrąją užsienio kalbą nuo šeštos klasės, tačiau ŠMSM pastebi, kad per pastaruosius trejus metus norinčių ją mokytis skaičius sumažėjo penktadaliu.

Pirmoji užsienio kalba tęsiama ir baigus pradinį ugdymą bei perėjus į penktą klasę. Tuo metu visiems šeštokams, pasak ministerijos, mokykla turi sudaryti galimybę rinktis antrąją užsienio kalbą iš ne mažiau kaip dviejų variantų. Antrosios užsienio kalbos rinktis nereikia tik moksleiviams iš tautinių mažumų mokyklų, kuriose visas ugdymas vykdomas kita nei Lietuvių kalba, patikslina ŠMSM.

„Eurostat“ duomenimis, 2023 metais 60 proc. mokinių, besimokančių aukštesniojo vidurinio ugdymo programose visoje Europos Sąjungoje (ES), mokėsi dvi ar daugiau užsienio kalbų. Tai 0,8 procentinio punkto mažiau, palyginti su 2022 m.

Daugiausia mokinių, studijuojančių dvi ar daugiau užsienio kalbas, fiksuota Prancūzijoje 99,8 proc., Rumunijoje 99,1 proc. ir Čekijoje 98,5 proc. Tuo metu mažiausiai moksleivių, besimokančių dvi ar daugiau užsienio kalbų, dalis užfiksuota Portugalijoje. Čia vos 6,7 proc. mokinių rinkosi antrąją užsienio kalbą.

Tyrimas parodė, kad dauguma Europos moksleivių užsienio kalba renkasi anglų, tačiau tolimesnes vietas užimančių kalbų tendencija panaši kaip ir Lietuvoje. Antrąją vietą užėmė ispanų kalba, ją renkasi beveik trečdalis ES moksleivių. Po jos sekė vokiečių, prancūzų ir italų kalbos.

Šis turinys parengtas ELTA, dalyvaujančios Europos iniciatyvoje PULSE, kuria yra palaikomas tarptautinis žurnalistų bendradarbiavimas. Prie straipsnio prisidėjo Italijos naujienų portalas „Il Sole 24 Ore“ ir Ispanijos naujienų portalas „El Confidencial“.";2025-09-25 09:13:00;Nuo kitų mokslo metų pirmąja užsienio kalba moksleiviai galės rinktis ispanų;https://www.delfi.lt/news/daily/education/nuo-kitu-mokslo-metu-pirmaja-uzsienio-kalba-moksleiviai-gales-rinktis-ispanu-120153067;2025
"Ministerija pažymėjo, kad kol kas ispanų kalbą buvo galima rinktis kaip antrąją, o sprendimas sudaryti galimybę ją rinktis kaip pirmąją užsienio kalbą priimtas matant augantį susidomėjimą.

„Maždaug nuo 2019 metų stebime tendenciją, kad didžiuosiuose miestuose ispanų kalba, kaip antroji pasirenkamoji užsienio kalba, populiarėja. Pavyzdžiui, 2019–2020 mokslo metais ją rinkosi 60 šeštokų, dar po metų – 165, o 2023–2024 mokslo metais daugiau negu 600 mokinių“, – sakė ŠMSM.

„2024–2025 mokslo metais ispanų kalbos mokėsi panašus skaičius mokinių, per visas klases – 6288 mokiniai. Matome, kad 9 (I gimnazinėje) klasėje keisdami antrąją užsienio kalbą mokiniai noriai renkasi ispanų kalbą“, – pridūrė jie.



Ministerija atkreipė dėmesį, kad ispanų kalba iš esmės pakeis nuo 2024-ųjų eliminuotą rusų kalbą. Pasak jų, privalomai pasirenkamų užsienio kalbų sąraše rusų kalbos nebėra, o 2025 m. neberengiamas rusų – užsienio kalbos – valstybinis brandos egzaminas. Rusų kalbą dar galima pasirinkti kaip antrąją užsienio kalbą nuo šeštos klasės, tačiau ŠMSM pastebi, kad per pastaruosius trejus metus norinčių ją mokytis skaičius sumažėjo penktadaliu.

Pirmoji užsienio kalba tęsiama ir baigus pradinį ugdymą bei perėjus į penktą klasę. Tuo metu visiems šeštokams, pasak ministerijos, mokykla turi sudaryti galimybę rinktis antrąją užsienio kalbą iš ne mažiau kaip dviejų variantų. Antrosios užsienio kalbos rinktis nereikia tik moksleiviams iš tautinių mažumų mokyklų, kuriose visas ugdymas vykdomas kita nei Lietuvių kalba, patikslina ŠMSM.

Populiariausia lieka anglų

„Eurostat“ duomenimis, 2023 metais 60 proc. mokinių, besimokančių aukštesniojo vidurinio ugdymo programose visoje Europos Sąjungoje (ES), mokėsi dvi ar daugiau užsienio kalbų. Tai 0,8 procentinio punkto mažiau, palyginti su 2022 m.

Daugiausia mokinių, studijuojančių dvi ar daugiau užsienio kalbas, fiksuota Prancūzijoje 99,8 proc., Rumunijoje 99,1 proc. ir Čekijoje 98,5 proc. Tuo metu mažiausiai moksleivių, besimokančių dvi ar daugiau užsienio kalbų, dalis užfiksuota Portugalijoje. Čia vos 6,7 proc. mokinių rinkosi antrąją užsienio kalbą.

Tyrimas parodė, kad dauguma Europos moksleivių užsienio kalba renkasi anglų, tačiau tolimesnes vietas užimančių kalbų tendencija panaši kaip ir Lietuvoje. Antrąją vietą užėmė ispanų kalba, ją renkasi beveik trečdalis ES moksleivių. Po jos sekė vokiečių, prancūzų ir italų kalbos.

Šis turinys parengtas ELTA, dalyvaujančios Europos iniciatyvoje PULSE, kuria yra palaikomas tarptautinis žurnalistų bendradarbiavimas. Prie straipsnio prisidėjo Italijos naujienų portalas „Il Sole 24 Ore“ ir Ispanijos naujienų portalas „El Confidencial“.";2025-09-25 21:54:00;Nuo kitų mokslo metų pirmąja užsienio kalba moksleiviai galės rinktis ispanų;https://www.delfi.lt/projektai/pulsas/elta/nuo-kitu-mokslo-metu-pirmaja-uzsienio-kalba-moksleiviai-gales-rinktis-ispanu-120156007;2025
;2025-10-10 20:04:00;Kūris pliekia Lietuvos valdžią: neįsivaizdavau, kad galima šitaip tyčiotis iš sveiko proto;https://www.delfi.lt/news/daily/politics/kuris-pliekia-lietuvos-valdzia-neisivaizdavau-kad-galima-sitaip-tyciotis-is-sveiko-proto-120158540;2025
"„Tyrimo metu nustatyta, kad Komitetų posėdžio protokoliniai sprendimai ta apimtimi, kuria nuspręsta pridėti 10 taškų kiekvienam kandidatui abiturientui, (…) prieštarauja imperatyvioms įstatymo nuostatoms, konstituciniams teisėtumo ir teisinio tikrumo principams“, – rašoma trečiadienį prokuratūros išplatintame pranešime.

Vis dėlto, prokuratūra priėmė sprendimą atsisakyti taikyti viešojo intereso gynimo priemones dėl tokio Komitetų sprendimo.

„Atsižvelgiant į tai, kad teisiškai Komitetų ydingų sprendimų galiojimas yra pasibaigęs, prokurorui nėra teisinio pagrindo taikyti viešojo intereso gynimo priemones ir kreiptis į Lietuvos vyriausiąjį administracinį teismą su abstrakčiu prašymu dėl norminių administracinių aktų – Komitetų posėdžių protokolinių sprendimų teisėtumo ištyrimo“, – rašoma pranešime.

Teigiama, kad priimant tokį sprendimą įvertinta ir tai, jog šių metų egzaminų sesija yra pasibaigusi – darbai įvertinti, rezultatai patvirtinti ir paskelbti. Be to, priduria prokuratūra, priėmimas į aukštąsias ir kitas mokyklas jau įvyko – VBE laikę asmenys su šiomis įstaigomis jau yra sudarę sutartis.

„Komitetų sprendimų panaikinimas sukeltų prielaidas peržiūrėti visą 2025 m. priėmimo į aukštąsias ir kitas mokymosi įstaigas procesą ir rezultatus, kas turėtų neabejotinai didelį poveikį jau susiklosčiusių santykių švietimo srityje stabilumui ir susiformavusiems į aukštąsias ir kitas mokyklas 2025 m. įstojusių asmenų lūkesčiams“, – akcentuoja prokuratūra.

Taip pat teigiama, kad atliekant tyrimą buvo nustatyta, jog Komitetų darbo reglamento nuostata, pagal kurią priimami sprendimai dėl egzaminų išlaikymo ribos, prieštarauja aukštesnės galios teisės aktams – Švietimo įstatymo ir bendriesiems viešojo administravimo ir teisėkūros principams.

„Atsižvelgiant į prokuroro nustatytus viešojo intereso pažeidimus, Švietimo, mokslo ir sporto ministerija (ŠMSM) įpareigota spręsti dėl priemonių nustatytiems teisės pažeidimams pašalinti taikymo“, – pabrėžia prokuratūra.

ELTA primena, kad paaiškėjus daugumos abiturientų laikytų egzaminų rezultatams, ŠMSM pranešė prie visų patikrinimų, išskyrus lietuvių kalbos ir literatūros, pridėjusi po 10 taškų. Pasak ministrės Ramintos Popovienės, tokio sprendimo imtasi siekiant sumažinti egzaminų neišlaikiusių abiturientų skaičių ir kompensuoti skirtumą tarp seniau galiojusios 16 ir šiuo metu nustatytos 35 taškų egzamino išlaikymo kartelės.

Liepos pabaigoje Generalinės prokuratūros Viešojo intereso gynimo skyriui buvo pavesta patikrinti informaciją apie ŠMSM sprendimą pridėti prie šių metų abiturientų VBE rezultatų po 10 taškų ir spręsti, ar yra pagrindo šioje situacijoje taikyti viešojo intereso gynimo priemones.

Generalinei prokuratūrai konstatavus, kad sprendimas prie abiturientų egzaminų rezultatų pridėti po 10 taškų buvo neteisėtas, premjerė Inga Ruginienė pripažįsta, jog buvo pasirinktas ne pats tinkamiausias būdas suvaldyti susiklosčiusią situaciją. Visgi, pasak Vyriausybės vadovės, kitos išeities nebuvo, tad Švietimo, mokslo ir sporto ministerijos (ŠMSM) sprendimas dėl papildomų taškų buvo geras.



„Mes aiškiai deklaravome – dešimties taškų sistema nėra pats geriausias būdas, bet mes kito būdo neturėjome. Deja, turėjome čia ir dabar taisyti tas klaidas, kurias padarė konservatorių Vyriausybė. Jeigu mes būtume dabar nesureagavę, turėtume nemažą procentinę dalį vaikų, kuriems būtų tiesiog užkirsta galimybė toliau studijuoti ir mokytis“, – trečiadienį žurnalistams Vyriausybėje teigė I. Ruginienė.

„Sprendimas buvo padarytas geras, nes kitos išeities nebuvo“, – paklausta, ar ministerijos vadovybė turės prisiimti politinę atsakomybę, atsakė ji.

Premjerė akcentuoja, kad ŠMSM iki gruodžio pradžios turi peržiūrėti valstybinių brandos egzaminų (VBE) išlaikymo kartelės dydį.

„Šiai dienai turime ir ilgalaikius, tvarius sprendimus. Iki gruodžio 1 d. Švietimo ministerija turi parengti normalią tvarką, kaip bus dėliojama egzaminų įvertinimo kartelė, kaip bus vertinami egzaminai“, – akcentavo I. Ruginienė.";2025-10-15 10:07:00;Prokuratūra: sprendimas pridėti 10 taškų prie VBE rezultatų prieštarauja įstatymams;https://www.delfi.lt/news/daily/politics/prokuratura-sprendimas-prideti-10-tasku-prie-vbe-rezultatu-priestarauja-istatymams-120161235;2025
"Kitų brandos egzaminų prognozės ne tokios dramatiškos. Švietimo, mokslo ir sporto ministerija kol kas sprendimų nesiūlo, tačiau švietimo bendruomenei diskusijai pateikė kelis scenarijus, kurie padėtį taisytų.

Posėdyje buvo pristatyta informacija apie esamą padėtį. 2025 m. vidurinio ugdymo programą baigė 23,7 tūkst. abiturientų. Brandos atestatų negavo 3 0 65 (12,9 proc.) abiturientų, be papildomų 10 balų prie egzaminų pridėjimo būtų negavę 4 107 (17,3 proc.) abiturientų.



Viceministras posėdyje priminė, kaip skaičiuojami VBE rezultatai.



„Turime VBE I dalį, atliekamą kompiuteriais, prie surinktų taškų pridedamas VBE II dalies, kai mokiniai užduotis atlieka egzaminų centruose, klasėse, rezultatas, ir tokiu būdu gauname bendrą rezultatą. Tada tas rezultatas taškais yra paverčiamas į VBE rezultatą balais“, – aiškino J. Petkevičius.

Kaip aiškino viceministras, jeigu moksleiviai surinko 35-95 taškus, jiems pridedami penki balai, ir taip gaunamas galutinis egzamino rezultatas balais. Jeigu abiturientas surinko 96-100 balų, jam užskaitoma kaip 100 balų. O, jeigu surinkta 34 ir mažiau taškų, egzaminas laikomas neišlaikytu.

Vertinant, VBE atitiktį pasiekimo lygiams, jeigu yra iš egzamino surinkt 40 balų, laikoma, kad tai yra slenkstinis lygis, jeigu 41-49 balai – patenkinamas, 50-84 balai – pagrindinis, 85-100 balų – aukštesnysis.



„Noriu atkreipti dėmesį, kad, pagal dabar galiojančias ugdymo programas ir pagal tai sudarytą egzaminų programą, egzaminuojama yra tik iš vidurinio ugdymo programos, (…) todėl lengvų užduočių negali būti. (…) Jeigu būtų iš visų dvylikos metų arba 9-12 klasių turinio, dalis užduočių galėtų būti lengvesnės. Vadinasi, visos užduotys (…) turi būti tik iš 11-12 klasės kurso“, – dėstė J. Petkevičius.

Viceministras informavo, kad 2026 m. esamos įstatyminės bazės neketinama keisti.

Parengtos prognozės 2026 metams. Pagal Nacionalinės švietimo agentūros sukurtą metodologiją, 2026 m. VBE rezultatai prognozuojami remiantis 2025 m. VBE I dalies rezultatais ir 2025 m. abiturientų rezultatais. Skaičiuojant prognozę, buvo matuojama, kiek 2025 m. VBE galutinis rezultatas priklauso nuo VBE I rezultato.

„Kadangi kiekviena prognozė susijusi su galima paklaida, todėl buvo parengti duomenys, koks būtų blogiausias, tikėtinas (…) ir geriausias scenarijai“, – kalbėjo J. Petkevičius.

Viceministras pristatė prognozes skirtingiems egzaminams. Pradžioje – biologijos VBE. 2025 m. šio egzamino po pridėtų 10 balų neišlaikė 7,8 proc. , be pridėtų būtų neišlaikę – 22,8 proc. abiturientų. 2024 m. šio egzamino neišlaikė 5 proc. laikiusiųjų.

Pagal VBE I dalį, prognozė 2026 metams, esant 35 taškų ribai, būtų tokia: pagal blogiausią scenarijų, biologijos VBE neišlaikiusiųjų dalis siektų 44 proc. (4525 asmenys), pagal tikėtiną scenarijų – 22 proc. (2246 asmenys), pagal geriausią scenarijų – 4 proc. (390 asmenų).



Istorijos VBE prognozė 2026 metams vertinta taip: 2025 m. istorijos VBE po pridėtų 10 balų neišlaikė 4 proc. , be pridėtų balų būtų neišlaikę 13,4 proc. abiturientų. 2024 m. šio egzamino neišlaikė 1,1 proc. laikiusiųjų.

Vertinant, kad išlaikymo riba būtų 35 taškai, 2026 m. prognozė būtų tokia: pagal blogiausią scenarijų šio egzamino neišlaikytų 56 proc. (5283 asmenys), pagal tikėtiną scenarijų – 21 proc. (2014 asmenų), pagal geriausią scenarijų – 3 proc. (265 abiturientai).



Matematikos A lygio egzamino 2025 m. po pridėtų 10 taškų neišlaikė 15,2 proc. , be pridėtų taškų būtų neišlaikę 28,5 proc. abiturientų. 2024 m. šio egzamino neišlaikė 10,5 proc. laikiusiųjų.

Esant 35 taškų ribai, prognozuojama, kad 2026 metais: pagal blogiausią scenarijų, šio egzamino neišlaikys 48,2 proc. (6760 asmenys), pagal tikėtiną scenarijų – 24 proc. (3379 asmenys), pagal geriausią scenarijų – 7 proc. (996 asmenys) laikiusių.



Matematikos B lygio VBE po pridėtų 10 balų neišlaikė 42,3 proc. , be pridėtų balų būtų neišlaikę 58,6 proc. laikiusiųjų.

2026 m., esant 35 balų išlaikymo ribai taškais, pagal blogiausią scenarijų matematikos B lygio VBE neišlaikys 92,2 proc. (8354 asmenys), pagal tikėtiną scenarijų – 70 proc. (6369 asmenys), pagal geriausią scenarijų – 44 proc. (3970 asmenys) laikiusiųjų.



Viceministras akcentavo, kad visose šalyse baigiamojo egzamino išlaikymo riba yra nacionalinis susitarimas. „Kažkada Lietuvoje buvome susitarę, kad tai bus 16 taškų, (…) dabar buvo susitarta, kad bus 35 taškai“, – kalbėjo J. Petkevičius.

ŠMSM apžvalgai naudojo duomenis šalių, kurios turi panašią istorinę patirtį. Estijoje, kad egzaminas būtų išlaikytas, šiuo metu reikia surinkti 1 proc. iš 100 galimų.

„Estai prieš keletą metų buvo pakėlę iki 20 proc., bet nuo praeitų metų vėl grįžo prie 1 proc. (…) Estijoje vaikai turi išlaikyti tris egzaminus „, – pasakojo J. Petkevičius.

Pasak viceministro, Latvija nuo 2014 m. iki 2021 m. taikė 5 proc. išlaikymo ribą. 2019 m. jie pakeitė ugdymo programas ir po ketverių metų ribą pakėlė 5 procentais, ir dabar ją kasmet kelia iki 20 procentų. Šios ribos jie neplanuoja keisti.

Lenkija nuo 2014 m. turi 30 proc. ribą. Jie taip pat keletą kartų keitė ugdymo programas, bet išlaikymo ribos nekeitė.

„Lietuva šiuo metu turi 35 proc. išlaikymo ribą“, – informavo J. Petkevičius.

Viceministras pristatė scenarijus, koks būtų rezultatas, jeigu būtų atliktas vienas ar kitas egzaminų sistemos pokytis.



Tarkime, jei būtų išlaikytas reikalavimas dėl dviejų privalomų valstybinių brandos egzaminų, bet riba būtų sumažinta iki 25 taškų (nuo dabartinių 35 taškų), tuomet rezultatai pagerėtų 8 procentais.

Jeigu būtų reikalavimas dėl vieno privalomo lietuvių kalbos ir literatūros brandos egzamino, ir būtų palikta 35 taškų riba, rezultatai pagerėtų 10 proc., o, jeigu užtektų išlaikyti bet kokį valstybinį brandos egzaminą, tuomet – 13 procentų.

„Mes nei vieno varianto nesiūlome (…). Pateikėme tokius galimus scenarijus ir norėtume su pagalbininkais švietimo srityje pasidalinti mintimis, ką jūs galvotumėte, koks scenarijus Lietuvai būtų geriausias“, – kalbėjo J. Petkevičius.";2025-11-04 13:47:00;O, siaube! Pateikė prognozę, kiek kitąmet galimai neišlaikys matematikos valstybinio egzamino;https://www.delfi.lt/news/daily/education/o-siaube-pateike-prognoze-kiek-kitamet-galimai-neislaikys-matematikos-valstybinio-egzamino-120169546;2025
"„ŠMSM parengė ir teikia svarstymams siūlymus dėl 2026 metų brandos egzaminų sesijos. Siūloma VBE išlaikymo ribą nuo 35 taškų koreguoti iki 25 taškų, o abiturientų apsisprendimo ir pasirinkimo, kokius egzaminus norės laikyti, laiką pratęsti iki vasario 15 d.“ – rašoma pranešime spaudai.

„Taip pat siūloma leisti tais pačiais metais perlaikyti ne tik neišlaikytą lietuvių kalbos ir literatūros, bet ir matematikos valstybinį brandos egzaminą. Projektas pateiktas visuomenei viešosioms konsultacijoms – jų metu lauksime pasiūlymų, o galutinis sprendimas bus priimtas po diskusijų“, – nurodo ministerija.

Savo ruožtu ŠMSM vadovė R. Popovienė pažymi, jog neįgyvendinus šio žingsnio, kitąmet egzaminų rezultatai gali būti itin prasti.

„Jeigu išlaikymo kartelė toliau liks 35 taškai, yra labai didelė tikimybė, kad pasikartos šių metų scenarijus. Remiantis labiausiai tikėtinu scenarijumi, kuris modeliuojamas pagal brandos egzaminų pirmos dalies rezultatus, kai kurių valstybinių brandos egzaminų, pvz. biologijos, istorijos, matematikos A kurso, gali neišlaikyti per 20 proc. abiturientų, o matematikos B kurso valstybinio brandos egzamino – net daugiau nei du trečdaliai laikančiųjų“, – pranešime cituojama ministrė.

„Jei taikome 25 taškų egzamino išlaikymo ribą, situacija taptų artimesnė rezultatams, buvusiems iki 2024 m. reformos“, – akcentuoja ji.

ŠMSM taip pat siūlo iki vasario 15 d. pratęsti moksleivių laikomų egzaminų pasirinkimo laiką. Be to, planuojama įvesti elektroninę sistemą mokinių VBE pasirinkimams stebėti.

„Pratęsus egzaminų pasirinkimo laiką iki vasario vidurio, siūloma įvesti viešą elektroninę sistemą kandidatų VBE pasirinkimams stebėti ir pasirinktoms VBE įvedimo klaidoms taisyti. Patys III–IV gimnazijos klasių mokiniai galės pasitikrinti, ar mokykla nesuklydo, juos užregistravo į pasirinktus egzaminus“, – sako R. Popovienė.

Be to, pasak ministerijos, svarstoma dėl objektyvių priežasčių suteikti moksleiviams galimybę VBE laikymą atidėti pakartotinei sesijai.

„Būtų suteikiama galimybė VBE laikymą atidėti pakartotinei sesijai mokyklos vadovo įsakymu dėl objektyvių priežasčių, pvz., kai abiturientui tuo pačiu metu, kaip ir vykstanti pagrindinė sesija, tenka laikyti stojamąjį egzaminą užsienio aukštojoje mokykloje. Iki šiol nukelti egzaminą į pakartotinę sesiją buvo galima tik dėl ligos ar artimo žmogaus netekties“, – pranešime cituojama ministrė.

ŠMSM taip pat siūlo, jog abiturientai, kurie pernai mokydamiesi III gimnazijos klasėje negalėjo to padaryti dėl mokyklų klaidų, galėtų perlaikyti I VBE dalį.

Ministerija taip pat siūlo aiškiau apibrėžti egzaminų vertinimo komitetų kompetencijų ribas, didinti reikalavimus, o kartu ir pagalbą egzaminų vertintojams, užduočių recenzentams ir rengėjams.

Pažymima, jog pastariesiems Nacionalinė švietimo agentūra (NŠA) organizuos specializuotus vietinius ir tarptautinius mokymus.

„NŠA prieš kiekvieną egzaminą informuos mokyklas apie reikalavimus kompiuterių parametrams, padės mokykloms pasitikrinti egzaminams paruošto kompiuterio kokybę“, – nurodo ministerija.

ELTA primena, kad vasarą paaiškėjus daugumos abiturientų laikytų egzaminų rezultatams, ŠMSM pranešė prie visų patikrinimų, išskyrus lietuvių kalbos ir literatūros, pridėjusi po 10 taškų. Pasak ministrės R. Popovienės, tokio sprendimo imtasi siekiant sumažinti egzaminų neišlaikiusių abiturientų skaičių ir kompensuoti skirtumą tarp seniau galiojusios 16 ir šiuo metu nustatytos 35 taškų egzamino išlaikymo kartelės.

Vėliau ŠMSM vadovė ne kartą užsiminė apie planus mažinti šiuo metu galiojančią egzaminų išlaikymo kartelę.

Savo ruožtu situaciją nagrinėjusi Generalinė prokuratūra konstatavo, kad Valstybinių brandos egzaminų vertinimo komitetų sprendimas prie abiturientų egzaminų rezultatų pridėti 10 taškų yra neteisėtas. Vis dėlto, prokuratūra priėmė sprendimą atsisakyti taikyti viešojo intereso gynimo priemones dėl tokio Komitetų sprendimo.";2025-11-05 16:33:00;ŠMSM siūlo mažinti brandos egzaminų išlaikymo kartelę nuo 35 iki 25 taškų;https://www.delfi.lt/news/daily/education/smsm-siulo-mazinti-brandos-egzaminu-islaikymo-kartele-nuo-35-iki-25-tasku-120170233;2025
"Po to, kai portale „Delfi“ buvo publikuotas straipsnis apie tai, kaip matematikos mokytojas Dainius Dzindzalieta, detaliau panagrinėjęs 11 klasės mokiniams skirtus ir leidyklos „Šviesa“ išleistus matematikos „Horizonto“ serijos vadovėlius, juose aptiko begalę klaidų ir teigė, kad jie turėtų būti uždrausti, į redakciją kreipėsi vienos moksleivės mama.

Ji buvo šokiruota, kai iš dukros išgirdo, kad jie, mokydamiesi 11 klasėje, dviese dalijasi vienu matematikos vadovėliu, o elektroninių mokykla apskritai neturi.

„O dar klausiame, kas atsitiko su matematika, kad daugiau kaip pusę Lietuvos vaikų jos neišlaiko dvyliktoje klasėje, – sakė pašnekovė ir pasidalijo, ką papasakojo dukra:

– Pamačiusi mokytojo atsiliepimus apie taisomą matematikos vadovėlį, paklausiau dukros, ar ir ji jau mokosi iš šito vadovėlio. Atsakė, kad ne, ir visai netyčia išsidiskutavome, kaip jie mokosi.

Pasirodo, vieną matematikos vadovėlį mokykloje duoda naudotis dviem. Įsivaizduokite procesą: susikaupti, įsiskaityti į užduotį, teisingai nusirašyti užduoties sąlygą, o jei nešioji akinius ir neprimatai – vargas tau.

Namo vadovėlių neduoda, jie lieka mokykloje. Kaip mokosi namuose? Ieško mokytojos nuskenuotų lapų, naudodamiesi telefonu, planšete ar kompiuteriu. Įsivaizduojate mokslo kokybę? Bekalbant dukra prisiminė, kad kitose klasėse vaikai kažkodėl tuos vadovėlius gauna neštis namo.

Tada klausiu, o kaip elektroniniai vadovėliai „Eduka klasė“? Dukra atsakė, kad jų nėra, mokykla nepirko. Kai vaikai paklausė, kodėl, auklėtoja pasakė, kad nuo 11 klasės mokslas nėra privalomas, todėl mokykla „Edukos“ nepirko ir neturi.

Dabar supratau, kodėl dukra vis prašo kompiuterio, nes tų nuskenuotų lapų, į kuriuos tenka žiūrėti per telefono ar planšetės ekraną, kokybė yra apgailėtina.

Prie to paties ji dar užsiminė, kad neturi ne tik matematikos, bet ir biologijos vadovėlio, kontroliniui tenka ruoštis iš 150 skaidrių.

Esant tokiam chaosui, faktas, kad vaikai negali išmokti. Gerai, tarkime, mano vaikas išmoks, nes samdome korepetitorių. Žinote, kokia kaina? 50 eurų už valandą. Rasime lėšų, nupirksime ir kompiuterį, nes aš suprantu, kad jai jo būtinai reikia. Bet galbūt kiti tėvai negali sau to leisti.

Man kyla klausimas, kaip taip nusigyvenome iki to, kad net nėra bazinių mokymosi priemonių. Ir, jeigu pereinama prie skaitmeninio mokymosi, turi būti ir valstybės sprendimas – turi nupirkti kompiuterius“, – sakė į vieną prestižinių sostinės mokyklų dukrą leidžianti moteris.

Švietimo, mokslo ir sporto ministerijos (ŠMSM) paprašėme pakomentuoti bendrą mokymosi tvarką mokykloje. Savo atsakyme redakcijai ministerija nurodė, kad: „Toks reikalavimas, jog kiekvienas mokinys privalo turėti kiekvieno ugdomojo dalyko vadovėlį, niekur nėra nustatytas. Juo labiau kad ne visų dalykų vadovėlius mokytojai naudoja.

Tačiau, jei vadovėlis ugdymo procese naudojamas, savaime suprantama, kad mokiniui patogiausia mokytis turint savo vadovėlį. Šiuo metu vadovėlių duomenų bazėje iš viso yra siūloma daugiau kaip 100 vadovėlių kalbų, matematikos, visuomeniniam, gamtamoksliniam ir technologiniam ugdymui.

Dalytis vieną vadovėlį dviem ar keliems mokiniams – toks sprendimas gali būti laikinas, kol stinga vadovėlių arba, jei jie naudojami tik per pamoką. Galbūt mokyklos vadovas ar mokyklos steigėjas rastų kitų išeičių, pavyzdžiui, pasiskolinti iš kitų mokyklų, kuriose galbūt yra atliekamų. Arba naudotis elektronine vadovėlio versija, arba skaitmeninėmis priemonėmis, kurios skelbiamos švietimo portale emokykla.lt.

Vadovėliams įsigyti kasmet skiriamos valstybės lėšos. Naujiems vadovėliams įsigyti mokykloms šiemet skirta 35 mln. eurų, iš jų 10 mln. eurų nuo rugsėjo pridėti papildomai, atliepiant išaugusį mokyklų poreikį. Mokyklos vadovėlius galės įsigyti visus 2025–2026 mokslo metus. Skaitmeninėms priemonėms įsigyti kasmet skiriama 6,7 mln. eurų.

Sprendimus, kaip panaudoti šias lėšas, kokias priemones įsigyti, kiekvienais metais priima pačios mokyklos, pačios sprendžia dėl prioritetų.“

Pasiteiravus, kas atsakingas už tai, jei mokykloje trūksta vadovėlių, ŠMSM teigė, kad atnaujinus bendrojo ugdymo programas, leidyklos iš tiesų nespėjo parengti naujų vadovėlių visoms klasėms: „Nuolat susitinkame su leidėjais ir kartu ieškome sprendimų, kaip paskubinti vadovėlių leidybą. Taip pat skiriame mokykloms papildomų lėšų, kad jos galėtų įsigyti daugiau naujų vadovėlių.“

ŠMSM pasidalijo ministerijos ir Nacionalinės švietimo agentūros parengtais pasiūlymais, kokie galėtų būti sprendimai, esant tokiai situacijai: „Visų pirma, galima naudotis ir anksčiau išleistais vadovėliais, nes kai kurioms temoms tinka ir jie. Pavyzdžiui, kai kurios temos yra persikėlusios iš vienos klasės į kitą. Žinoma, mokytis nėra taip patogu, kaip turint vadovėlį, kuriame yra viskas vienoje vietoje.

Švietimo, mokslo ir sporto ministro įstatymu yra nustatyta, kad leidyklos, kol dar nėra parengusios naujų vadovėlių, mokykloms turi pateikti skaitmenines jų versijas ar konspektus.

Mokytojams, o ir mokiniams, nemažai mokomosios medžiagos paskelbta švietimo portale emokykla.lt.

Portale tiems dalykams, kuriems nėra parengtų vadovėlių pagal atnaujintas bendrąsias programas, parengti išplėstiniai ilgalaikiai planai su nuorodomis į ankstesnius vadovėlius, skaitmenines mokymosi priemones ir kitą tinkamą medžiagą.

Mokytojams skirtoje dalyje sudėtos mokymo programos, metodinė medžiaga, rekomendacijos, skaitmeninės mokymo priemonės, vadovėlių katalogas, informacija apie renginius. Visas skaitmeninis turinys turi sąsają su bendrojo ugdymo programomis. Portalas nuolat atnaujinamas ir pildomas.

„Užduočių banke“ mokytojai ir mokiniai gali atlikti užduotis, dalytis jomis. Ten yra keli tūkstančiai naujų užduočių pavyzdžių iš matematikos, astronomijos, chemijos, fizikos, biologijos, gamtos mokslų, geografijos, teisės, filosofijos, istorijos, informatikos, matematinio samprotavimo bei lietuvių kalbos ir literatūros brandos egzaminų pirmųjų dalių patikrinimų.

Užduotys yra skirstomos pagal temas, sudėtingumo lygį. Mokytojai iš karto gali analizuoti, kaip mokiniai atliko užduotis, komplektuoti užduočių rinkinius, nukreipti užduotis mokiniams. Sukurta nauja funkcija – galimybė mokytojams įkelti savo parengtas užduotis, kurios, po ekspertų įvertinimo, galės būti paskelbtos viešai.“

Paklausus apie „Eduka klasę“, ŠMSM atsakė, kad ji nėra privaloma, mokyklos gali rinktis, kurią skaitmeninės platformos licenciją įsigyti.

„Skaitmeninių priemonių pasiūla auga, štai spalį Nacionalinės švietimo agentūros organizuotame susitikime inovacijų kūrėjai švietimo įstaigoms pristatė savo siūlomus išbandyti sukurtus arba dar kuriamus švietimo technologijų ir inovacijų (edtech) sprendimus.

Artimiausiu metu mokyklos bus kviečiamos pasirinkti vieną iš pristatytų sprendimų ir jį nemokamai išbandyti savo mokykloje. Pradiniam ugdymui pasiūlyta platforma „Edtool“, visoms ugdymo pakopoms tinkama „Wayground“ ir kt.“, – rašoma ministerijos atsakyme.

Į klausimą apie mokymosi priemones Lietuvos mokyklose ir ar planuojami kokie nors pokyčiai, ŠMSM atsakė, kad mokyklos pačios sprendžia, kaip ir kokias priemones naudoti: „Paprastai yra derinamos skaitmeninės ir tradicinės (spausdintos) priemonės, vadovėliai.“

Ministerija taip pat pridūrė, kad ji nuolat perka ir mokykloms dalija kompiuterius: „Didelio poreikio naujiems kompiuteriams įsigyti Lietuvos mokyklose nėra, nes jau 2020 m. pavasarį, kai buvo pereita prie nuotolinio mokymo, sutelktomis valstybės, mokyklų steigėjų ir rėmėjų pastangomis nupirkti nauji kompiuteriai paspartino mokyklų apsirūpinimą IKT įranga. Pavyzdžiui, 2018–2019 mokslo metais į mokyklas atkeliavo 11 149 nauji kompiuteriai, o 2019–2020 m. m. šis skaičius beveik patrigubėjo ir siekė 31 267.

Paskutinę spalio savaitę ar lapkričio pirmąją savaitę Nacionalinė švietimo agentūra kaip tik baigia naujų nešiojamųjų kompiuterių pristatymą į mokyklas. Iš viso šį rudenį mokykloms bus pristatyta 16 169 nešiojamieji kompiuteriai. Švietimo valdymo informacinės sistemos duomenimis, 2025–2026 m. m. mokinių mokymui mokyklose yra naudojama 92,3 tūkst. kompiuterių.“

Pasiteiravus, kaip vertina į redakciją besikreipusios mamos nupasakotą situaciją, ŠMSM ją pavadino „išties nerimą keliančia, kurią mokykla, galbūt pasitarusi su savivaldybe, turi kuo skubiau spręsti“:

„Jeigu mokykla nesuteikia informacijos, kiek laiko tai tęsis, tėvams vertėtų konstruktyviai pasikalbėti su mokyklos administracija, išsiaiškinti, kodėl atsirado ši išties nenormali situacija, kaip mokykla yra nusprendusi tai išspręsti.“

Įmonės „Corepetitus“ vadovas Tadas Jonaitis, paklaustas apie korepetitorių paklausą, teigė, kad jau kelerius metus fiksuojamas nuoseklus šių užklausų augimas. Jo vertinimu, tai lemia keletas dalykų:

„Visų pirma, patogumas ir įprotis. Šeimos apsiprato su nuotolinėmis pamokomis, tai nebėra naujas ar neįprastas dalykas. Svarbus veiksnys yra ir auganti Lietuvos ekonomika, kuri lemia, kad vis daugiau šeimų sau gali leisti korepetitoriaus paslaugas.

Be to, juntame ir sezoniškumą: didžiausias užklausų šuolis būną rugsėjį ir prieš egzaminus kovą– gegužę, o vasara natūraliai būna gerokai ramesnė.“

T. Jonaičio teigimu, dažniausiai korepetitoriai samdomi matematikai, lietuvių ir anglų kalboms. Esminė priežastis, pasak pašnekovo, – nes tai yra dažniausiai laikomi valstybiniai brandos egzaminai ir jie didele dalimi lemia priėmimą į universitetus, todėl šeimos yra linkusios investuoti į šias pamokas.

„Tačiau tikime, kad įtakos turi ir mokytojų trūkumas. Prieš pat mokslo metų pradžią Lietuvoje trūko 458 mokytojų, o daugiau kaip penktadalį šio poreikio sudarė matematikos ir lietuvių kalbos mokytojų trūkumas – atitinkamai 52 ir 46 neužpildyti etatai. Mokytojų trūkumas lemia, kad vaikai negauna pakankamai individualaus dėmesio ir per pamokas neatsakytus klausimus renkasi spręsti su korepetitorių pagalba“, – sakė T. Jonaitis.

Paprašytas pasidalyti, kaip vertina mokslo kokybę Lietuvos mokyklose, kiek vaikai yra paruošiami, kiek jiems tenka mokytis papildomai, pašnekovas teigė, kad sunku vertinti vienareikšmiškai, nes yra daug sudedamųjų dalių:

„Turime puikių mokyklų ir mokytojų, bet daliai mokinių pritrūksta individualaus dėmesio, stabtelėjimo prie neaiškių temų. Tarptautiniai PISA rezultatai rodo, kad esame stabiliai ties vidurkiu, bet augimo pastaraisiais metais nesimato, tad kaip šalis esame užstrigę šiuo klausimu. Be to, vidutiniškai mažiau Lietuvos moksleivių surenka aukščiausius balus nei kitų šalių vaikai.

Apibendrinant galime teigti, kad žinių pagrindą mokyklos suteikia, tačiau individualaus dėmesio ir įsigilinimo stoka lemia, kad nejudame pirmyn ir turime statistiškai mažiau itin aukštus rezultatus demonstruojančių moksleivių.“

Paklaustas konkrečiai apie matematiką, kaip mano, ar mokykla paruošia moksleivius pakankamai, ar mato čia spargų, T. Jonaitis sakė, kad, jo nuomone, matematikos korepetitorių populiarumas rodo kokybės trūkumą:

„Prieš pat mokslo metų pradžią Lietuvoje trūko 52 matematikos mokytojų – daugiau nei bet kurio kito dalyko. Natūralu, kad trūkstant mokytojų, mokiniai negali gerai išmokti dalyko.

Kitas momentas – matematika yra populiariausia pamoka, kuriai samdomi korepetitoriai. Manau, kad vien toks matematikos korepetitorių populiarumas yra aiškus indikatorius apie kokybės trūkumą.“

Lapkričio 19 d. 9–12 klasių moksleivius į netradicines „pamokas“ kviečia renginys „Geriausia ever pamokų diena“. Daugiau informacijos ir registracijos formą rasite čia.";2025-11-06 18:04:00;Vienuoliktokės mama šokiruota, kaip vaikams tenka mokytis: esant tokiam chaosui, faktas, kad jie negali išmokti;https://www.delfi.lt/projektai/geriausia-ever-pamoku-diena-2025/vienuoliktokes-mama-sokiruota-kaip-vaikams-tenka-mokytis-esant-tokiam-chaosui-faktas-kad-jie-negali-ismokti-120167215;2025
"Nors mokiniai atostogauja, pradinukų mokytoja ruošiasi pamokoms – jau pirmadienį pirmokai sugužės į klasę.

„Šiais metais išleidau ketvirtokus. Jie laikė ir nacionalinius patikrinimus, mums sekėsi gerai“, – pasakojo Šeškinės pradinės mokyklos mokytoja Jūratė Mocartienė.

Mokytojos Jūratės ketvirtokai matematikos gebėjimų patikrinimą įveikė nesunkiai.

„Ten nebuvo labai daug algebros užduočių – gal trys ar keturios iš viso“, – pridūrė J. Mocartienė.

Būtent algebra pradinukų vadovėliuose atkreipė neuromokslininkų dėmesį. Esą iš vaikų reikalaujama per daug, tokių metų vaikų smegenys dar nėra pakankamai išsivysčiusios suprasti šį mokslą.

„Nuo kada vaikas gali pradėti mokytis algebros, priklauso nuo dviejų dalykų – turi būti susiformavęs abstraktus mąstymas ir tam tikros talpos darbinė atmintis“, – aiškino neuromokslininkas Kęstutis Skauminas.



Daugelio trečioje klasėje esančių devynmečių smegenys to dar neturi.

„Laikoma, kad tarp 11 ir 13 metų baigia formuotis jungtys, reikalingos abstrakčiam mąstymui“, – teigė K. Skauminas.

Nors mokytojai kartais užduotis koreguoja pagal save.

„Vaikai yra skirtingi, o mokytojas – profesionalas, kuris turi gebėti parinkti ir metodus, ir užduotis, kad jos būtų įtraukiančios ir įtrauktų visiems“, – sakė J. Mocartienė.

Tačiau ir pati ministrė sutinka, kad dalis ugdymo programų neatitinka vaiko raidos, lyg ir žada taisyti klaidą.

„Tie procesai nėra labai greiti. Skubėjimas dažnai atneša chaosą, neatitikimus ir, kaip pastebėjome, didesnius krūvius, neatitikimą pagal raidą“, – komentavo švietimo, mokslo ir sporto ministrė Raminta Popovienė.

Tėvai skundžiasi, kad iš vaikų reikalaujama per daug ir dalyje kitų pamokų. Dėl to ministerijos suburta ekspertų grupė imsis darbo peržiūrėti visas ugdymo programas.

„Negaliu atsakyti, kiek tas laikas truks. Gal viena programa ir greičiau – kaip, pavyzdžiui, istorijos ar geografijos, nes nedaug korekcijų buvo, tai jos tikrai neužtruko labai ilgai. Bet peržiūrėti visas programas užims truputį daugiau laiko“, – teigė R. Popovienė.

Jeigu vaikų smegenys negeba suprasti dalies matematikos kurso, net ir jį išėjus galvoje lieka spragos. Jos atsiliepia ateityje.

Švietimo atstovai, peržiūrėję vienuoliktokų egzaminų rezultatus, apskaičiavo, kiek mokinių kitąmet neišlaikys matematikos, ir pateikė dvi prognozes: A lygiu turėtų neišlaikyti 24 proc. arba net beveik pusė laikančiųjų.

„Labai daug mokinių negautų brandos atestatų. Labiausiai orientuojamės į tai, kad mokinys, atsimokęs dvylika metų ir turintis teigiamus metinius įvertinimus, negauna brandos atestato – vadinasi, sistema nepilnai veikia“, – pabrėžė švietimo, mokslo ir sporto viceministras Jonas Petkevičius.

Labiausiai šokiruoja B lygio matematikos prognozės. Tikėtina, kad egzamino neišlaikytų net 70 proc. laikančiųjų, o blogiausiu atveju – beveik visi.

„Tokių blogų prognozių niekada nebuvo – anksčiau daugiau mokinių išlaikydavo egzaminus“, – sakė J. Petkevičius.

Neramu ir dėl kitų egzaminų. Anot Vilniaus universiteto studijų prorektoriaus, tai nutiko todėl, kad mokyklose nebeliko vadinamųjų mokyklinių egzaminų.

„Absolventai, kurie neplanuoja stoti į aukštąsias mokyklas, o tokių visada yra, privalo laikyti valstybinius brandos egzaminus – jie nebūtinai jiems yra pasiruošę“, – aiškino Vilniaus universiteto studijų prorektorius Valdas Jaskūnas.

Tad, kad ir kitąmet netektų pridėti 10 taškų, ministerija sieks mažinti išlaikymo kartelę.

„Siūlome koreguoti išlaikymo kartelę iki 25“, – teigė R. Popovienė.

Dabar kartelė siekia 35 taškus.

„Tai kažkiek pagerintų situaciją, bet neišlaikymo procentas vis tiek lieka nemažas“, – pažymėjo R. Popovienė.

„Su kartele galime žaisti kaip norime, bet jeigu užduotys nesikeis, tas kartelės stumdymas nieko nepridės. Kol kas girdime iš ministerijos pasakymus, kad užduočių jie nevaldo“, – sakė V. Jaskūnas.

Kitas situacijos gelbėjimo žingsnis – leisti matematikos egzaminą perlaikyti tais pačiais metais. Dabar perlaikymo tenka laukti metus.

„Įvykdžius viską, manome, kad rezultatus būtų galima pagerinti bent 20 procentų“, – teigė J. Petkevičius.

Jeigu ministerija iki naujųjų apsispręs, ar mažinti egzaminų išlaikymo kartelę, pakeitimai galiotų jau kitąmet.

Išsamiau LNK siužete:";2025-11-07 08:14:00;Viceministras: tokių blogų prognozių niekada nebuvo;https://www.delfi.lt/news/daily/lithuania/viceministras-tokiu-blogu-prognoziu-niekada-nebuvo-120170953;2025
"Šią savaitę pristatyti Nacionalinės švietimo agentūros (NŠA) apskaičiuoti scenarijai. Jais remiantis, esant dabartinei 35 taškų išlaikymo ribai, 2026 metais matematikos valstybinio A lygio brandos egzamino, tikėtina, neišlaikytų beveik ketvirtadalis, o B lygio egzamino – 70 proc. laikiusiųjų.

M. Jakobas savo ruožtu Žinių radijui teigė, kad šios prognozės turėjo likti Švietimo, mokslo ir sporto ministerijos kabinetuose, o platus jų paviešinimas buvo klaida.

„Manau, kad tie tyrimai, kurie vakar buvo paskelbti ir švietimui tai, matyt, bus įvertinta kaip juoda diena. Aš manyčiau, kad juos nereikėjo taip plačiai paskelbti ir komentuoti. Mano galva, vaikai yra labai jautrūs, kokie jie bebūtų, ir kartais atrodo, kad jie labai drąsūs ir vis tiek tokie pasvarstymai, tokie tyrimai, blogai nuteikia, ir emocinis fonas ateinant į egzaminą jau yra sugadintas“, – kalbėjo ilgametis gimnazijos direktorius.

„Mano galva, nereikėjo šitaip daryti“, – sakė jis.

Pasak M. Jakobo, ir be prognozių akivaizdu, kad egzaminų rezultatai iš niekur pagerėti negali: „jokio judėjimo ta linkme, kad pagerėtų matematikos egzamino rezultatai, aš asmeniškai nematau“.

Jis sakė šių prognozių paskelbimą suprantantis kaip paieškas pateisinimo sprendimui išlaikymo kartelę nuleisti nuo 35 iki 16 balų, kaip ir buvo anksčiau.

„Na, mėginkime, be mėginimo nieko nesigaus“, – komentavo ekspertas.



M. Jakobo vertinimu, situacija su matematika yra prasta, tačiau norint ją spręsti, reikia peržiūrėti mokymo ir mokymosi procesą, o tai pirmiausia yra mokyklų klausimas.

„Matematika reikalauja laiko, matematika reikalauja atminties, kuo dabar skundžiasi tiek tėvai, tiek patys vaikai – kad su atmintimi dabar iš tikrųjų yra problema, ją reikia lavinti, o mes nustojome lavinti vaikų atmintį. Tai taip ir gaunasi: matematikoje daug ką reikia atsiminti. Matematikoje, kai dirba mūsų smegenys, dirbs ir rezultatas“, – sakė M. Jakobas.

Tuo metu ministerijos atsakomybę jis matytų užtikrinant proceso kokybę, pavyzdžiui, kad mokyklas laiku pasiektų tinkamai paruošti vadovėliai.

„O toliau viskas vyksta mokykloje: ten yra bendruomenė, ten yra tėvai, ten yra vaikai, ten yra mokytojai. Ir apie tai reikia kalbėti. Yra bendras rezultatas sumuojamas kiekvienos mokyklos, todėl turi kiekviena mokykla tuo susirūpinti – kaip yra dėstoma matematika, kas dėstoma ir kaip ji yra dėstoma, ta matematika“, – sakė M. Jakobas.

Jis sakė palaikantis dviejų lygių matematikos egzaminą, nes yra vaikų, kuriems šis dalykas nėra toks būtinas ir reikalingas, jei jie neplanuoja studijuoti techninių specialybių. Tačiau yra vaikų, matematikos egzaminui besirengiančių nuodugniai ir norinčių laikyti rimtą egzaminą.

Tuo metu švietimo, mokslo ir sporto viceministras Jonas Petkevičius teigė, kad viešinant rezultatus tikimasi pasiekti motyvacinio efekto. Viceministro teigimu, iki šiol pastebėta, kad ne visi vaikai prisijungdavo į konsultacijas, todėl duomenys viešinami dabar, kai iki egzamino dar yra laiko.

„Dar yra laiko, daugiau negu pusė metų, kad vaikai daugiau susiims ir daugiau pradės ruoštis egzaminams. Nes kai nėra prognozių, jie gal galvoja, kad viskas lengvai pavyks, vėl kokie nors papildomi taškai bus pridėti“, – kalbėjo viceministras.

„Šiais metais aiškiai norime akcentuoti, kad papildomi taškai nebus pridėti“, – kalbėjo jis.

Pasak jo, siūloma leisti perlaikyti tiek lietuvių kalbos, tiek matematikos egzaminus ir taip pasigerinti rezultatus. Matematikos egzaminą siūloma leisti perlaikyti pasirinktu lygiu. Taigi, jei moksleivis jį laikė A lygiu ir neišlaikė, galėtų perlaikyti B lygiu.

„NŠA jau yra atlikusi šių metų brandos egzaminų užduočių analinę ir pagal jas rengs konsultacijas mokytojams, kaip parengti mokinius brandos egzaminui, ką akcentuoti, ko vaikai, matome, iš esmės nemokėjo“, – sako viceministras.

Pasak jo, taip pat bus rengiamos konsultacijos mokiniams, kaip patiems pasirengti egzaminui. Taip pat bus daromos bandomosios užduotys, kurias moksleiviai galės išsispręsti ir taip nustatyti, ko nemoka.

Jis patvirtino, jog svarstoma ir apie siūlymą nuleisti kartelę, kiek balų surinkus egzaminas yra išlaikomas.

„Ir, žinoma, su visuomene dabar tariamės dėl egzaminų kartelės peržiūrėjimą“, – sakė J. Petkevičius.

Viceministras pabrėžė, kad nei universitetų, nei kolegijų stojimo kartelės nėra nuleidžiamos, todėl tai tiesiog užtikrintų, kad mažiau moksleivių liktų be brandos atestatų. Pasak J. Petkevičiaus, jau ir šiemet, net ir pridėjus po dešimt balų, jų negavusių vis viena buvo rekordiškai daug.

„Jeigu nebūtų pridėta taškų, šiais metais beveik 18 proc. mokinių nebūtų gavę brandos atestatų. Atsimokę 12 metų, teigiami įvertinimai, ir 18 proc. vis tiek negauna. Pridėjus 10 taškų, šiais metais vis tiek negavo 13 procentų. Niekada taip nebūdavo: paprastai negaudavo brandos atestato tik 5-6 proc.“, – aiškino J. Petkevičius.

Jis atkreipė dėmesį, kad kaimyninėse šalyse, kurių moksleivių rezultatai yra aukštesni, egzamino išlaikymo kartelė, nepaisant to, yra mažesnė.

Seimo Švietimo ir mokslo komiteto vicepirmininkas, konservatorius Liutauras Kazlavickas teigia, jog teiginiai, esą 35 taškų kartelė yra per aukšta, tiesiog neatlaiko kritikos.

„Esame apsisprendę, ką vaikai turi mokėti tam, kad praeitų tą vadinamąjį slenkstį. <…> Čia yra klausimas, ar mes bandome visą sistemą iš kriterinio vertinimo, kai sutarėme, ką turi mokėti, pereiti prie to, kad pradedame nuleidinėti kažkokias karteles, vertindami pagal silpniausią tos kartos mokinį ir ten bandydami prisitaikyti“, – sakė politikas.



„Tai visos tos prognozės yra labai keistas signalas mūsų švietimo sistemai, kad vis dėlto ministerija kažkaip pametė pagrindinį tikslą, ko mes siekiame: nes ne kartelės kėlimas, o vaikų žinios yra prioritetas“, – kalbėjo jis.

Seimo narys pabrėžė, kad minėti 35 taškai iš esmės yra „silpnas ketvertas“, o tarp užduočių yra pakankamai vadinamųjų slenkstinių, tai yra, tokių, kurios nėra per sunkios ir atitinka lygį, reikalingą norint tiesiog išlaikyti.

„Jeigu vaikai neperžengia to sutarto matematikos minimalaus standarto sutarimo, ar tikrai reikia mums kaip valstybei nuleidinėti kartelę? Tikrai tai yra labai neatsakinga“, – sakė L. Kazlavickas.

Švietimo ir mokslo komiteto vicepirmininko teigimu, valstybėje turėtų būti diskutuojama, kam skirtas brandos atestatas ir ką būtina mokėti, kad jį gautumei bei atskirti brandos įvertinimą nuo stojamųjų egzaminų.

„Čia turėtume diskutuoti: ar tai, ką mes matuojame brandos egzaminais, yra iš tikrųjų matuojama ta branda. Nes šiai dienai mes matuojame paskutinių dvejų metų, vienuoliktų-dvyliktų klasių, išmoktas žinias, ir duodame brandos egzaminą“, – teigė jis.

Pasak jo, ilgalaikėje perspektyvoje būtina permąstyti brandos egzaminų sistemą, nes „tokia, kokia ji yra, ji panašu, kad nebegali veikti“.

Trumpuoju laikotarpiu, pasak jo, svarbu kokybiškai parengti užduotis.

Jis taip pat teigia, kad sulaukus daug kritikos dėl atnaujintos matematikos programos, vienas iš prioritetų turėtų būti jos peržiūrėjimas, o tada – išsikėlimas tikslo išugdyti vaikų matematinį mąstymą.

„Nes vien tai, ką mes čia darome su tom kartelėm – mažiname, didiname – čia yra gaisrų kažkokių gesinimas, bet ne sisteminiai pokyčiai, kurių reikia, o jų tikrai reikia. Nes tai, kas čia vyksta, yra tik simptomai“, – tvirtino jis.

Kauno technologijos universiteto Socialinių, humanitarinių mokslų ir menų fakulteto dekanas Ainius Lašas taip pat teigė, kad pirmiausia reikėtų kalbėti ne apie kartelę, o apie žinias.

„Iš esmės kartelė kyla iš turinio, mes sakome – tokios yra bazinės kompetencijos, tokios yra bazinės žinios matematikos, kad vaikas galėtų išlaikyti egzaminą ir, galima sakyti, kad jis supranta tam tikrame baziniame lygyje matematiką. Tai kol kas tos diskusijos aš negirdžiu, o vietoj to kalbame apie kažkokius tų balų derinimus, tiuningavimus, kurie skamba keistai, nes reikia kalbėti apie esmę“, – kalbėjo jis.

Ekspertas taip pat svarstė, jog pateiktos prognozės, ypač blogiausias scenarijus, neskamba realistiškai, todėl, jo nuomone, reikėtų įvertinti, kodėl daromos tokios prielaidos.

„Man net sunku įsivaizduoti, kaip tai gali atsitikti. Dėl to aš linkęs vis dėlto pasižiūrėti atidžiau „po kapotu“ į tas detales ir kas ten realiai yra, kokios prielaidos yra daromos“, – kalbėjo jis.

A. Lašas priminė, kad kitų egzaminų išlaikymo prognozių scenarijai dažnai ženkliai skiriasi, todėl kyla klausimas, kuo jie pagrįsti.

Vis dėlto A. Lašas pripažino, kad matematikos egzaminas yra esminis iššūkis. Jo vertinimu, svarbu būtų keisti požiūrį į visą ugdymą, kad būtų galimos „ankstyvos intervencijos“, sprendžiant moksleivių žinių spragas.

„Mes akivaizdžiai matome, kad kokioje 5-6 klasėje, kada pradeda sunkėti matematikos kursas, pas moksleivius atsiranda žinių duobės, jos yra neužpildomos ir 8-9 klasėje jau jie tampa humanitarais ta prasme, kad jiems tiesiog nesiseka matematika, o matematika yra nuoseklus, sisteminis mokslas ir reikia nuosekliai, sistemiškai jį mokyti ir taip pat turėti sistemiškas prevencijos priemones“, – kalbėjo jis.

A. Lašas taip pat kritikavo vadovėlių kūrimo tvarką. Pasak jo, šių leidinių kūrimas pagal užsakymą galbūt yra skaidrus finansine prasme, tačiau nėra užtikrinamas tęstinumas, nuoseklios pastangos.

„Mes matome, kad ta sistema dabartinė neveikia ir ją reikia keisti, kad būtų nuolatinis darbas prie vadovėlių, kad būtų tvarkoma, taisoma, kad būtų atrenkami ekspertai, kurie gali tai paruošti kokybiškai, o ne tiesiog gali paruošti tam kartui ir po to – naujas konkursas“, – kalbėjo jis.";2025-11-07 14:20:00;Miša Jakobas: juoda diena švietimui;https://www.delfi.lt/news/daily/lithuania/misa-jakobas-juoda-diena-svietimui-120171152;2025
"„Atsirado ispanų kalba ir daugėja pasirenkančių (kaip pirmą užsienio kalbą – BNS)“, – pirmadienį Švietimo ir mokslo komiteto diskusijos metu sakė S. Šabanovas.

Lyderiaujanti pirmoji užsienio kalba išlieka anglų, ją šiemet pasirinkę 308,6 tūkst. moksleivių.

Nuosekliai sumažėjo ir liko tik šeši mokiniai, kurie šiais mokslo metais mokosi rusų kaip pirmos užsienio kalbos, rašoma BNS.

„2027 metais planuojame ir svarstome pagal galimybę turėti valstybinį brandos egzaminą ispanų kalbos, nes, kai mokosi pirmos užsienio kalbos, mes turime sudaryti galimybę laikyti valstybinį brandos egzaminą“, – teigė S. Šabanovas.";2025-11-11 08:44:00;Nuo 2027 metų – naujas valstybinis brandos egzaminas;https://www.delfi.lt/news/daily/lithuania/nuo-2027-metu-naujas-valstybinis-brandos-egzaminas-120172417;2025
"Taip pat NŠA paaiškino, kad rusų kaip užsienio kalbos valstybinis brandos egzaminas nebeorganizuojamas nuo 2025 m.

„Organizuojami tik pirmųjų užsienio kalbų – anglų, prancūzų, vokiečių – valstybiniai brandos egzaminai.

Yra organizuojamas rusų gimtosios kalbos valstybinis brandos egzaminas mokiniams, kurie mokosi mokyklose tautinių mažumų rusų mokomąja kalba.

Rusų kalba yra pasirenkama ir jos mokomasi kaip antros užsienio kalbos“, – paaiškino agentūra.

NŠA duomenimis, nuo 2021 m. ispanų kaip pirmosios užsienio kalbos pasirinkimo galimybės mokyklose didėja, auga šią kalbą besirenkančių mokytis mokinių skaičius: nuo 9 mokinių 2021 m. iki 54 šiais mokslo metais.

„Taigi ispanų kaip pirmosios užsienio kalbos mokymasis lemia, kad planuojamas ir šios kalbos valstybinis brandos egzaminas. Preliminari egzamino data – 2027 m.“, – nurodė agentūra.

Pasiteiravus, kodėl šio egzamino neišeina anksčiau organizuoti, NŠA teigė, jog pirmąją užsienio kalbą mokiniai pradeda mokytis nuo 2 klasės.

„Tam, kad mokiniai galėtų laikyti valstybinį brandos egzaminą, jie turi būti pabaigę laikomo dalyko Vidurinio ugdymo programą. Būtent 2027 m. jau bus šią programą baigusių mokinių, kurie ir galėtų laikyti pirmąją egzamino dalį“, – apibendrino agentūra.";2025-11-12 08:04:00;Būsimiems Lietuvos abiturientams – naujo egzamino galimybė;https://www.delfi.lt/news/daily/lithuania/busimiems-lietuvos-abiturientams-naujo-egzamino-galimybe-120172775;2025
